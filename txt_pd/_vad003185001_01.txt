



Vaderlandsche Letteroefeningen 
Jaargang 1850


GEBRUIKT EXEMPLAAR
eigen exemplaar dbnl

ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1850.

Deze jaargang bestaat uit twee delen die in twee banden zijn verschenen. In deze digitale versie is er één bestand van gemaakt.

REDACTIONELE INGREPEN
Deel 1, p. XI: in het origineel is een gedeelte van de tekst slecht leesbaar. In deze digitale editie is ‘[.]’ geplaatst.
Deel 1, p. 54: op deze pagina staat een accolade die meerdere regels overspant. Omdat wij dergelijke accolades in deze digitale versie niet goed kunnen weergeven, wordt op elke betreffende regel de accolade herhaald. Ook de woorden die erop volgen worden om misverstanden te voorkomen op iedere regel herhaald.
Deel 2, p. 566: de noottekens bij noten 126 en 127 ontbraken in de lopende tekst, wij hebben deze alsnog geplaatst.
Deel 2, p. 569: het nootteken bij nooten 139 ontbrak in de lopende tekst, wij hebben deze alsnog geplaatst.

Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, deel 2 p. II, IV) zijn niet opgenomen in de lopende tekst.

[deel 1, pagina I]
BOEKBESCHOUWING,

VOOR

1850.

[deel 1, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
EERSTE STUK.
VOOR
1850.
BOEKBESCHOUWING.
Te AMSTERDAM, bij
J. STEMVERS.
1850.

[deel 1, pagina V]
REGISTER

van de

BOEKBESCHOUWING.

A.
Aa, (A.J. van der) Handb. voor Reizigers. Amst. bij J.M.E. Meijer.	Bl. 22
- Bekn. gesch. en aardrijksk. beschr. van het Kon. der Nederl. Gorinch. bij J. Noorduyn en Zoon.	650
Alberda, (J.J.) De blindgeborene in de Maatschappij. Leyd. en Amst. bij J.H. Gebhard en Comp.	402
- Het blinde kind. Bij dezelfden.	405
Almanak voor Landbouwers en Veehouders. IVde Jaarg. Leeuw. bij W. Eekhoff.	35
- voor het Schoone en Goede. Amst. bij G.J.A. Beijerinck.	39
- voor Holl. Blijgeestigen. IVde Jaar. Schoonh. bij S.E. van Nooten.	43
- (Geldersche Volks-) Arnh. bij Is. An. Nijhoff.	44
- voor de Jeugd. Amst. bij G.J.A. Beijerinck.	44
- in Miniatuur voor Kinderen. Schoonh. bij S.E. van Nooten.	44
- (Landhuishoudk.) Gron. bij J. Oomkens, J.zoon.	134
- (Nederl. Volks-) Schied. bij H.A.M. Roelants.	134
- (Utr. Volks-) Utr. bij L.E. Bosch en Zoon.	135
- (Drentsche Volks-) XIVde Jaarg. Koevord. bij D.H. van der Scheer.	136


[deel 1, pagina VI]

Amshoff (M.A.) en W. Muurling, Bijdragen. Jaarg. 1849. Gron. bij M. Smit.	244
- Vijf-en-twintig jaren in de Evangeliebediening. Gron. bij J. Oomkens, J.zoon.	388
Anzelmus, De Kiezersclub. Utr. bij Dannenfelser en Doorman.	593
Auerbach, (B.) Nordstetten. II Dln. Haarl. bij A.C. Kruseman.	161
Aurora. Haarl. bij denzelfde.	36

B.

Baird, (R.) Kerkel. Gesch. van Noord-Amerika. Iste St. Schoonh. bij S.E. van Nooten.	89
- - IIde St. Schoonh. bij denzelfde.	89
Barton, (Mary) Een verhaal uit Manchester. Iste en IIde D. Amst. bij J.D. Sijbrandi.	177
Bässler, (F.) Het Heilige Land. Utr. bij J.G. van Terveen en Zoon.	51
Beginselen der Nederl. taal. 1ste St. Gron. bij F. Folkers.	273
- 2de St. Gron. bij denzelfde.	273
Bell, (A.) De bewoonster van Wildfell Hall. II Dln. Sneek, bij van Druten en Bleeker.	30
Blasius, (E.) Bijdragen tot de pract. Heelkunde. 's Hertogenb. bij Gebr. Muller.	473
Bloemlezing uit de Nederl. berijming der Psalmen. Leeuw. bij W. Eekhoff.	273
Boëseken, geb. Peltenburg, (J.J.) Anna van Lint. Doesb. bij A. Mongers en Zoon.	547
Bosdijk, (J.F.) Gedenkschrift. Haarl. bij J.B. van Loghem.	64
Bouvier, (B.) Christel. ziekentroost. Amst. en Arnh. bij J. Stemvers en H.B. Breijer.	378
Brieven eener moeder. Gouda, bij G.B. van Goor.	269


[deel 1, pagina VII]

Brown. (W. Wells) (Levensgesch. van) Zwolle, bij W E.J. Tjeenk Willink.	321
Bryant, (E.) Mijne reis naar en door California. Amst. bij Gebr. Diederichs.	163
Buitenman. (De) No. I-V. Amst. bij J. Stemvers.	321
Bull, (A.J. de) Een beeld der toekomst. 's Hage, bij P.H. Noordendorp.	169
Buma, (W.W.) Het regt der Floreenpligtigen. Leeuw. bij W. Eekhoff.	461
Bungener, (L.F.) Drie Preken. Iste D. Zutph. bij W.J. Thieme.	45
Burger, Jr., (D.) De Republiek van Plato. Amst. bij P.N. van Kampen.	56
Buys, Az., (G.) De echo der laatste woorden van Willem II. Rotterd. bij Mensing en van Westreenen.	180
Bijbelsche Geschiedverhalen voor scholen. Nijm. hij D.J. Haspels.	419
Bijdragen tot de Gesch. der Registratie. 1ste St. Zwolle, bij R. van Wijk, Az.	301
Bijdragen tot de kennis der O.I. Bezittingen. I. 's Hertogenb. bij Gebr. Muller.	352

C.

Campo, (W.J. del) Leven en Krijgsbedrijven van D.H. Baron Chassé. 's Hertogenb. bij Gebr. Muller.	350
Chavannes, (F.L.F.) Un messager de bonne nouvelle. Livraison I-VI. Amst. chez J. de Ruyter.	616
Chonia, Wat er van Diepenbeek werd. Utr. en Meppel, bij W.H. van Heyningen.	120
Christelijke (De) Harp. Utr. bij W.F. Dannenfelser.	567
Christendom. (Mijn) Amst. bij Gebr. Diederichs.	422
Clerck, (G. de) De Hervorm. der Eng. scheepvaart-wetten. Amst. bij P.N. van Kampen.	344
Coquerel, (A.) Het Gebed des Heeren. Amst. bij Gebr. Diederichs.	653


[deel 1, pagina VIII]

Costa, (I. de) Israël en de Volken. Haarl. bij de Erven F. Bohn.	701

D.

Dessel, (S. van) De Godsdienst van Christus. Leyd. bij D.J. Couvée.	105
Dieperink, (A.J.) Een gemengd huwelijk. Amst. bij J. van der Hey en Zoon.	270
- Anna van Milgenborch. Amst. bij J.C. Sepp en Zoon.	319
Diggelen, (P.J.G. van) en J. Snijder, Regtsgeding. Middelb. bij Gebr. Abrahams.	257
Doedes, (J.I.) Wat dunkt u van u-zelven? Utr. bij Kemink en Zoon.	12
Donkersloot, (N.B.) Ons ik. Schoonh. bij S.E. van Nooten.	540
Dorothea, of de kracht des geloofs. Amst. bij H. van Munster en Zoon.	546
Dweeperij. (De) Heusden, bij A.F.G. de Pinéda.	429

E.

Eberhard, Gedachten enz. Middelb. bij J.K. de Regt.	504
Ehrlich, (J.) Bijdragen tot de Gesch. van Middelburg. Middelb. bij van Benthem en Jutting.	33
Emmert, (J.L.) Korte schets der Verband-leer. Leyd. en Amst. hij J.H. Gebhard en Comp.	625
Engelen, (A.W.) Het jaar 1848. Gron. bij W. van Boekeren.	356
Erdbreuk, (G.R.) Gutzlaf geschetst. Rotterd. bij M. Wijt en Zonen.	538
Evangelie-Spiegel. 's Hertogenb. bij Gebr. Muller.	357


[deel 1, pagina IX]

Eylert, (R.F.) De Christen aan de bron van troost. Amst. bij ten Brink en de Vries.	101

F.

Farlane, (Mac) Italië. II Dln. Amst. bij P.N. van Kampen.	500
Flory, (H.C.) Korte leerwijze der Algem. Geschiedenis. Nijm. bij D.J. Haspels.	508
Fyndale, (J.W. Warren) Bürgers en Amstels Leonora. Amst. bij G.J.A. Beijerinck.	175

G.

Gasparin, (A. de) Er zijn armen te Parijs. Gron. bij J.B. Wolters.	313
Geheim (Het) van gene zijde des grafs. Amst. bij Gebr. Diederichs.	658
Geld en arbeid. II Dln. Gron. bij K. de Waard.	158
Gelder, (J.J. de) Korte schets der Grieksche en Romeinsche Mythologie. 's Hag. en Amst. bij Gebr. van Cleef.	407.
Gids voor Voogden, enz. Heusden, bij A.F.G. de Pinéda.	299
Girardin, (J.) Scheikunde. Aflev. I-V. Gouda, bij G.B. van Goor.	590
Glasius, (B.) De voorn. gebeurtenissen uit de gesch. der Kerkhervorming. Amst. bij J. van der Hey en Zoon.	141
Godsdienstvriend. (De) Dordr. bij H. Lagerwey.	617
Goedkoop, (A.) Zal de Paus in zijne wereldl. magt hersteld worden? Amst. bij J. van der Hey en Zoon.	21
Gondrecourt, (A. de) De kleine Zonden. Iste en IIde D. Maarssen, bij C. van Nederhasselt.	502
Goudschaal, (U.P.) Gods leidingen met Ulrich Zwingli. Winschoten, bij P.S. van der Scheer.	140
Gouverneur, (J.J.A.) Tante Dientje. Gron. bij J. Oomkens, J.zoon.	273


[deel 1, pagina X]

Grondwet voor het Koningrijk der Nederlanden. Utr. bij Dannenfelser en Doorman.	302

H.

Haar, (B. ter) Hollands bloei. Leid. bij D. du Mortier en Zoon.	61
- De Gesch. der Kerkhervorming. II Dln. Amst. bij ten Brink en de Vries.	143
- - (Vervolg van bl. 153.)	248
Haaxman, (P.J.) Tijdschrift voor wetensch. Pharmacie. Iste Jaarg. Voorburg, bij A.M. Broedelet.	392
Hagen, (K.) Gesch. van den jongsten tijd. Iste D. 1-3 Aflev. Sneek, bij van Druten en Bleeker.	628
Hall, B.A., (N.) Vreest niet, ik ben het! Amst. bij W.H. Kirberger.	420
- (M.C. van) Johannes Kinker. Amst. bij de Wed. L. van Hulst en Zoon.	430
Hallo, (F.J.) De ontworpene Waterleiding. Amst. bij P.N. van Kampen.	302
Handelingen der Staten-Generaal. III Dln. 's Hage, bij Gebr. Belinfante.	116
Hanedoes, (A.) Over de Moraal in het Grieksche Treurspel. Gorinch. bij J. Noorduyn en Zoon.	156
Haubne, (C.G.) Gezondheidsleer. Zwolle, bij W.E.J. Tjeenk Willink.	671
Hekmeijer, (F.T.) Iets over den titel van Vee-arts. Amersf. bij W.J. van Bommel van Vloten.	588
Heldring, (O.G.) Christendom en Armoede. I. Haarl. bij de Erven F. Bohn.	246
Hengel, (W.A. van) Leerrede. Schoonh. bij S.E. van Nooten.	240
- Afscheidsrede. Leyd, bij P. Engels.	607
Herwerden, C.H.z., (C.H. van) Welke is de kracht van het Christendom? Haarl. bij A.C. Kruseman.	14


[deel 1, pagina XI]

Heije, (J.P.) Voorlezing. Amst. bij J.H. en G. van Heteren.	393
Hoëvell, (W.R. van) Reis over Java. Iste D. Amst. bij P.N. van Kampen.	305
Hoeven, (A. des Amorie van der) De verkondiging des Evangeliums. Leeuw. bij G.T.N. Suringar.	181
- (J. van der) Redevoering. Leyd. en Amst. bij J.H. Gebhard en Comp.	202
Holland. Amst. bij P. Kraay, Jr.	41
Horn, (U.) Boheemsche Novellen. Amst. bij J. van der Hey en Zoon.	212
Hull, (W. van den) Gissing enz. Haarl. bij de Erven F. Bohn.	679
Humboldt, (A. von) Kosmos. IIde D. Leid. bij P.H. van den Heuvell.	154
Huydecoper, (T.C.R.) De afschaffing van den sterken drank. Amst. bij H.W. Mooy.	293

I.

Iets over vermindering van het briefport. Amst. bij M. Schooneveld en Zoon.	68
Inhoud der tien Jaargangen van het Tijdschrift Waarheid in liefde. Gron. bij J. Oomkens, J.zoon.	388
Isselt, (E.W. van Dam van) Leonard en Lotje. Tiel, bij Gebr. Campagne.	219
Iterson, (F.H.G. van) Leerrede over Psalm LXXVI: 13[.] Leid. bij E.J. Brill.	55

J.

Jaarboekje van Wetenschappen en Kunsten. IIIde Jaarg. Gorinch. bij J. Noorduyn en Zoon.	132
- (Nieuw Statistisch-geneeskundig) IIIde Jaarg. Schoonh. bij S.E. van Nooten.	133


[deel 1, pagina XII]

Jaarboekje. (Zaanlandsch) Zaandijk, bij J. Heynis, Tsz.	136
- (Nederlandsch) der Posterijen. IIde Jaarg. Tilb. bij A. van der Voort en Zonen.	303
Jansen, (L.J.F.) Voorlezing enz. Utr. bij Kemink en Zoon.	682
J. Jennes, Verhandeling. Zwolle, bij J.J. Tijl.	602
Jeronymus, Eene Epidemie op Java. Amst. bij P.N. van Kampen.	117
Jerrold, (D.) Arm en Rijk. III Dln. Haarl. bij de Erven F. Bohn.	447

K.

Kerkhoven, (T.J.) Iets over Amsterdam. Amst. bij M. Schooneveld en Zoon.	678
Keyzer, (J.F.) Repertorium. Jaarg. 1850. Iste St. Utr. en Meppel, bij W.H. van Heyningen.	605
Kinderkerk. (De) Schied. bij H.A.M. Roelants.	285
Klappert, (J.H.) Leer- en Leesb. der Bijb. Geschiedenis. Nijm. bij D.J. Haspels.	273
Kluit, (H. Provó) De Hervorming der Policie. Amst. bij L. van Bakkenes.	339
Kohl, (I.) Parijs en de Franschen. II Dln. Dev. bij J. de Lange.	441
Körte, (W.) Levensbeschrijving van A.D. Thaer. Zwolle, bij W.E.J. Tjeenk Willink.	482
Kuffeler, (F.C. van der Meer van) De teekenen der tijden. Rott. bij van der Meer en Verbruggen.	609

L.

Lavater, (J.K.) Zelfkennis. Alkm. bij H.J. van Vloten.	620
Léon, (D.) Regtspraak. Iste D. 's Hage, bij Gebr. Belinfante.	674


[deel 1, pagina XIII]

Lessen en Verhalen. Amst. bij D.H. Fikkert.	507
Levi, (D.) Résumé. Leeuw. chez W. Eekhoff.	74
Liernur, (J.G.) De vereeniging der Protestanten. Tiel, bij C. Campagne.	9
Loghem, (G.D. van) Gebrek aan werk en armoede. Dev. bij A. ter Gunne.	715

M.

Maas, (A.) Redevoering. Schied. bij P.J. van Dijk.	671
Macaulay (T.B.) Gesch. van Engeland. Iste D. 1ste ged. 's Hage, bij H.C. Susan, C.H.z.	509
Madvig, (J.N.) Syntaxis der Grieksche taal. Amst. bij J.C.A. Sulpke.	125
Magt (De) der omstandigheden. Gron. en Amst. bij P. van Zweeden en P.N. van Kampen.	255
Maria en Martha. D. VIII-XII. Schoonh. bij S.E. van Nooten.	617
Martin (A.) en L. Binswanger, De Chloroform. Haarl. bij de Erven F. Bohn.	389
Mason, (T.M. Monk) Schepping door regtstr. tusschenk. van God. Utr. bij J.G. Broese.	572
Meerten, geb. Schilperoort, (A.B. van) Mara. Amst. bij P.N. van Kampen.	660
Moffat, (R.) Herinneringen. II Dln. Rott. bij van der Meer en Verbruggen.	359
Molema, (E.) Drie gedichtjes. Gron. bij F. Folkers.	549
Moock, (A.W. van) Leerrede. Koevord. bij D.H. van der Scheer.	614
Moulin, (E.) Hist. Kamper Kronijk. IIde D. Kampen, bij K. van Hulst.	75
- (J.) Macbeth. Dev. bij J. de Lange.	315
- Othello. Dev. bij A. ter Gunne.	315
Mücke, (C.) De zoon van den langen Linnenwever. Amst. bij H. Frijlink.	221
- Zonderl. Avonturen. Amst bij H. Frijlink.	406


[deel 1, pagina XIV]

Mulder, (C.G.) Beknopte Nederd. Spraakkunst. Nijm. bij J.F. Thieme.	272
- (L.) De weg ten leven. Zwolle, bij J.J. Tijl.	614
Muller, (W.D. Statius) Herinnering. II Dln. Zutph. bij A.E.C. van Someren.	97
Munnich, (J.) Onderwijs en vereeniging. Utr. bij Kemink en Zoon.	524
Muurling, (W.) Over de echt Christel. begins. der Herv. Kerk. Gron. bij J. Oomkens, J.zoon.	99
Muzen-Album. Iste en IIde D. Amst. bij Gebr. Diederichs.	261

N.

Neander, (A.) Gesch. der Christel. Kerk. Iste D. Rott. bij van der Meer en Verbruggen.	1
- Gedenkwaardigheden. II Dln. Rott. bij dezelfden.	138
Nehalennia. Jaarboekje. Middelb. bij Gebr. Abrahams.	34
Nieritz, (G.) Betty en Toms. Amst. bij M.H. Binger.	323
Nolthenius, (P.H.) en B.J. Ploos van Amstel, Het regt van vereeniging. Amst. bij G.J.A. Beijerinck.	475

O.

Oosterzee, (H.M.C. van) Leerrede over Psalm XCI. 's Hertogenb. bij Gebr. Muller.	18
- (J.J. van) Het leven van Jezus. IIde D. Iste St. Utr. bij Kemink en Zoon.	183
- - (Vervolg van bl. 191.)	229
- - (Vervolg en slot van bl. 240.)	277
Open brief aan O.A. Spitzen. Amst. bij G.J.A. Beijerinck.	15


[deel 1, pagina XV]

Opzoomer, (C.W.) De Souvereiniteit des volks. Leyd. en Amst. bij J.H. Gebhard en Comp.	393
Osenbruggen, (C. van) De eenzijdige rigting van onzen tijd. 's Hage, bij de Erven Thierry en Mensing.	400
Ottema, (J.G.) Kores. Leeuw. bij G.T.N. Suringar.	583
Over bevordering van Landbouw. Haarl. bij J.B. van Loghem, Jr.	482
Overdenkingen. (Stichtelijke) Dordr. bij H. Lagerwey.	617

P.

Pareau, (A.H.) De oude kerk te Assen. Assen, bij J.O. van Houten.	289
Pennink, (J.J.) Gedachten over het onderwijs. Dev. bij M. Ballot.	67
Philips, (A.) De overeenk. omtr. de Kapittelgoed. te Haaften. Leyd. en Amst. bij J.H. Gebhard en Comp.	342
Philodulus, Spreuken voor de keuken. Dev. bij A. ter Gunne.	667
Preken. IVde Jaar. Koevord. bij D.H. van der Scheer.	616
Preston, (W.) De vrijmetselarij opgehelderd. Gouda, bij G.B. van Goor.	25
Proeve eener herziening der Formulieren. Gron. bij A.L. Scholtens.	320
Protestantsch-Katholicismus. (Het) Amst. bij J.C. van Kesteren.	17
Pütz, (W.) Handboek der oude Gesch. 1ste St. Amst. bij J. Stemvers.	77
- - 2de St. Amst. bij denzelfde.	450

R.

Raadgevingen en wenken. Nijm. bij C.A. Vieweg.	25
Radijs, (A.) Wat hebben zij te bedenken enz. Haarl. bij J.B. van Loghem.	245


[deel 1, pagina XIV]

Radijs, (A.) Christel. Avond-overdenkingen. Amst. bij D.H. Fikkert.	413
Raumer, (F. von) De Vereen. Staten van Noord-Amerika. II Dln. Dev. bij A. ter Gunne.	486
Ridder, (J.H. de) Een Nederl. geschenk. Gouda, bij G.B. van Goor.	223
Rombach, (B.A.) Bakers-boekje. Utr. en Amst. bij C. en C.G. van der Post.	626
Rombouts, (H.V.) De Bid- en Dankdag in eene Dorpsgemeente. Schoonh. bij S.E. van Nooten.	243
Ronkel, (S.J. van) Leerrede. Gron. bij Gebr. Oppenheim.	291
Roorda, (T.) Zielkunde. Leeuw. bij G.T.N. Suringar.	325
Rossum, (R.W. van) Leerredenen. Rott. bij van der Meer en Verbruggen.	563
Rozen (Geene) zonder doornen. Amst. bij G.W. Tielkemeijer.	179

S.

Schaaff, (J.H. van der) Proeve. Amst. bij Gebr. Diederichs.	197
Schaick, (C. van) Vijf maanden. 1ste en 2de Aflev. Schied. bij H.A.M. Roelants.	84
Scheltema, (C.S. Adama van) Leerrede over I Cor. IX:17, 25. Hoorn, bij Gebr. Vermande.	20
Schenkel, (D.) Het komen des Heeren. 's Hage, bij J.M. van 't Haaff.	375
Schetsen voor Leerr. Utr. bij W.F. Dannenfelser.	16
Schoedler's Boek der Natuur. Utr. bij Dannenfelser en Doorman.	479
Schorse, (J.W.G.R.) Leerrede over 2 Kon. XX:1-11. Zwolle, bij R. van Wijk, Az.	18
Schotel, (G.D.J.) Letterkundige bijdragen. 's Hage, bij P.H. Noordendorp.	204
- Tilburgsche Avondstonden. Amst. bij J. Stemvers.	549


[deel 1, pagina XVII]

Schuurman, (L.N.) Luttenberg's Chronol. Verzameling. Zwolle, bij W.E.J. Tjeenk Willink.	300
Semmelink, (B.) Theorie der rekenkunde. Zutph. bij W.J. Thieme.	273
Senden, (G.H. van) Bijbel-Atlas. Register. 1ste en 2de Aflev. Leid. bij D. du Mortier en Zoon.	137
- Leerrede. Zwolle, bij J.J. Tijl.	466
Seypesteyn, (J.W. van) Gesch. van 't regim. Holl. Hussaren. 's Hage en Amst. bij Gebr. van Cleef.	544
Sieveking, (A.W.) Gedachten enz. Amst. bij J.C. van Kesteren.	721
Sloet, (L.A.J.) Het jagtbedrijf onzer voorouders. Arnh. bij I.A. Nijhoff.	536
Soldaten-praatjes. Amst. bij H.W. Mooy.	271
Sporen van de Natuurl. Geschied. der Schepping. Utr. bij J.G. Broese.	571
- (Vervolg op de) Utr. bij denzelfde.	571
Sprenger van Eyk, (J.P.) Herinneringen. Arnh. bij I.A. Nijhoff.	608
Staring, (W.) en T.J. Stieltjes, De scheepvaart in Salland en Twenthe. Zwolle, bij W.E.J. Tjeenk Willink.	70
Stégeren, (D.J. van) De Graecorum diebus festis. Traj. ad Rhen. apud Kemink et fil.	506
Stellingen. (XX) Amst. bij Gebr. Diederichs.	424
Sterk, (A. Elink) Hoe is het Pauperismus te stuiten? 's Hage, bij P.W. van Stockum.	296
Strijd der beginselen. (De) Tiel, bij Gebr. Campagne.	348
Superville, (D.M. de) Napoleon's loopbaan. Middelb. bij J.C. en W. Altorffer.	601
Suringar, (G.C.B.) Oratio de naturoe studio. Lugd. Bat. et Amstelod., apud J.H. Gebhard et Soc.	334
Swaagman, (A.H.) Diagnostiek der oorziekten. Gron. bij H.R. Roelfsema.	471
- Opmerkingen betreff. de verloskund. Praktijk. Gron. bij denzelfde.	472
Swieten, (J. van) Krijgsverrigtingen tegen Bali. 's Hage, bij de Erven Doorman.	72


[deel 1, pagina XVIII]

T.

Teenstra, (M.D.) Beknopte beschr. van de Nederl. Overz. Bezittingen. 7de en 8ste Afl. Gron. bij J. Oomkens, J.zoon.	401
Tegnér, (E.) Frithjofs Saga. Utr. bij Kemink en Zoon.	686
Thiers, (H.W.J.) Het oordeel van het ongeloof. Alkm. bij H.J. van Vloten.	385
Tollens, Cz., (H.) Goeden nacht. Rott. bij H. Nijgh.	216
Tolquestie (De) van het Zwolsche Diep. Amst. bij P.N. van Kampen.	300
Trip, (H.J.) Rede. Gron. bij J. Oomkens, J.zoon.	71
Tydeman, (H.W.) Drie voorlezingen. Leid. bij P.H. van den Heuvell.	105
- (J.W.) Het Ontw. van Gerevid. Algem. Reglement. Amst. bij J. der Hey en Zoon.	468
- (H.W.) J. Heemskerk, Az. en J.W. Tydeman. Denkbeelden. Amst. bij Gebr. Willems.	531

V.

Valentiner, (C.) Het leven van Christus in ons gemoed. Gron. bij M. Smit.	140
Veegens, (D.J.) Haarl. vertellingen. Amst. bij J.F. Schleijer.	596
Velzen, (U.W. Thoden van) Uw Koningrijk kome! Leeuw. bij G.T.N. Suringar.	417
Verhalen. (Zedekundige) Koevord. bij D.H van der Scheer.	460
Verslag der werkzaamh. van de Vereenig. ter bevord. der inlandsche Ichthyologie. Iste D. Arnh. bij I.A. Nijhoff.	425
- - IIde D. Arnh. bij denzelfde.	425


[deel 1, pagina XIX]

Vloten, (J. van) Over de leer der Herv. Kerk. Schied. bij H.A.M. Roelants.	100
- De Tubinger School. Amersf. bij W.J. van Bommel van Vloten.	15
- Enkele wenschen enz. Amersf. bij denzelfde.	647
- (A.A. van) Proeve enz. 's Hertogenb. bij Gebr. Muller.	311
Volcke, (C.W.) Opstellen ter vertaling in 't Latijn. 1ste-5de St. te 's Hage, bij J.M. van 't Haaff.	225
Vraagb. tot vorming van Lidmaten. Koevord. bij D.H. van der Scheer.	668
Vragen van Nederl. Regt. Amst. bij P.N. van Kampen.	347
Vriend (J.) Italiaansche Spraakkunst, Kampen, bij K. van Hulst.	367
Vijver, (C. van den) Levensbeschr. van J. van Wijk, Rz. Zwolle, bij R. van Wijk, Az.	620

W.

Werken, (A. van de) De Maleijer in Nederland. Alkm. bij H.J. van Vloten.	33
Wernecke, (C.) Leerboek der algemeene geschiedenis. Amst. bij L.F.J. Hassels.	726
Wildenhahn, (A.) Viertal Verhalen. Gouda, bij G.B. van Goor.	316
Wilkens, (J.A.) Het inlandsche kind in O.I. Amst. bij P.N. van Kampen.	118
Witkamp, (P.H.) Aardrijksk. Leerb. 1ste en 2de St. Amst. bij C.L. Brinkman.	272
- Handb. der Aardrijksk. Amst. bij denzelfde.	272
- Tijdtafel. Amst. bij denzelfde.	273
Witkop, (J.) Evang. beschouwingen. Zutph. bij A.E.C. van Someren.	382
Woelderen, (C.L. van) De betrekking tusschen Kerk en School. Amst. bij P.N. van Kampen.	722


[deel 1, pagina XX]

Z.

Zschokke, (H.) De bronswerker. Amst. bij H. Frijlink.	222
- Vertellingen voor het volk. Amst. bij denzelfde.	547

Antikritiek.	86


[deel 2, pagina I]
MENGELWERK,

VOOR

1850.

[deel 2, pagina I]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
TWEEDE STUK.
VOOR
1850.
MENGELWERK.
Te AMSTERDAM, bij
J. STEMVERS.
1850.

[deel 2, pagina V]
INHOUD

VAN HET

MENGELWERK.

	Bladz.
De laatste Oorlog in den Punjaub. Door den Hoogleeraar g. lauts.	1

De Dorpspredikant. Eene Schets uit het leven. Naar het Zweedsch van Oom adam.	29

De laatste Oorlog in den Punjaub. (Vervolg van bl. 29.)	49

Een vriend mijner jeugd.	70

De Dorpspredikant. (Vervolg en slot van bl. 48.)	90

Zeggen en doen.	96

De laatste Oorlog in den Punjaub. (Vervolg en slot van bl. 69.)	97


[deel 2, pagina VI]

	Bladz.
Een vriend mijner jeugd. (Vervolg en slot van bl. 90.)	105

De Inquisitie van Saltzburg.	115

De brave Man.	139

De verhalen over de schepping van den Mensch bij sommige oude Volken. Door Dr. s. keyzer.	141

Twee mageren. Schets eener partij in een landstad. Door joris bromminck.	159

De last der vermaardheid.	177

Over de wet van veredeling in de levende natuur. Door Dr. a.f.h. de lespinasse.	189

Een woord over de vreemde rigting, door sommigen, in onze dagen, aan de Poëzij gegeven.	202

Het Kasteel van de Hen.	210

De Woudbloempjes.	215

Het sprookje van het goede chrisje.	221

Broeder jonathan.	224

De nuttigheid van taalkennis.	225


[deel 2, pagina VII]

	Bladz.
Eene verschrikkelijke bedreiging.	226

De niet vleijende toelichting.	226

Jeugdig genie.	226

Misverstand.	226

Geestelijke Schouwspelen in Duitschland.	227

De Bruid. Door c.g. withuys. Dichtstuk.	228

Over het streven van den geest naar harmonie. Door Dr. l.h. verwey, te Voorburg.	233

Rede bij het inwijden van eene nieuwe Begraafplaats te Stokholm, door wallin.	246

Een offer voor Ierlands vrijheid.	255

De Koffer met zand.	269

Gruwelen, niet van het gebied der verdichting. Door j.h. sonstral.	274

Over de zedelijke oorzaken van den val des Israëlitischen Staats. Door a.j. lastdrager.	277

Een offer voor Ierlands vrijheid. (Vervolg en slot van bl. 269.)	293


[deel 2, pagina VIII]

	Bladz.
Twee Staatsgevangenen.	313

Lieven janszoon kaarsemaker. Door n.e. ernst vetten, Predikant te Serooskerke, op Walcheren.	321

Bezoek bij een Arabischen Scheich in de woestijne van Mesopotamië.	340

Een huwelijk onder de golven.	352

Spreuken.	368

Over den geest der beschaving bij de oude Romeinen. Door Dr. a. hirschig, cz.	369

Het geslacht van hoogstraten. Medegedeeld door Dr. g.d.j. schotel.	382

Uit het rijk der dieren.	400

De verheffing van ansfried, Graaf van Huy en Teisterbant, tot achttienden Bisschop van Utrecht. Anno 996. Medegedeeld door Mr. marinus verbrugge, Lid van de Maatschappij van Nederlandsche Letterkunde te Leyden.	417

Abbo en orock.	432

Een Meester en een Liefhebber.	453

Het Blijspel als een heilzaam volksvermaak beschouwd. Door Mr. a. hanedoes.	461


[deel 2, pagina IX]

	Bladz.
Een bezoek bij den Hertog de bordeaux, te Frohsdorf.	481

Mozart's eerste huwelijksaanzoek.	502

Geleerde Zwijgers.	502

Colberts graf.	503

De Bigge-kost.	503

Puntdichten, door w. schepers.	503

Het Boek tobias beschouwd en beoordeeld volgens inhoud, strekking en waarde. Eene Voorlezing.	505

Iets over de lorenzo-doozen. Door g.d.j. schotel.	533

I.	Lady johanna gray.	534

II.	Lady rahel russel.	544

Het geslacht van hoogstraten. (Vervolg van bl. 400.)	549

Algiersche wraak.	571

Iphigenia desille.	586

Vier avonden te Efrata. Door j.h. sonstral.	589


[deel 2, pagina X]

	Bladz.
Nog ééne bijdrage tot de geschiedenis van den Slavenhandel.	628

Nog weder iets over bilderdijk en zijne Werken.	633

Van waar de dikwerf al te onbepaalde vereering van het voorgeslacht, bijzonder in onze dagen? Door w.h. warnsinck, bz.	660

De twee stiefmoeders. Eene historische schets.	669

Zweden. Uit het Zweedsch van fredrika bremer.	677




2010 dbnl


_vad003185001_01


grieks


Vaderlandsche Letteroefeningen. J. Stemvers, Amsterdam 1850




DBNL-TEI 1



2009-12-11

VH

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. J. Stemvers, Amsterdam 1850
 
Zie: https://www.dbnl.org/tekst/_vad003185001_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 












{==1==} {>>pagina-aanduiding<<}

Boekbeschouwing.

Geschiedenis der Christelijke Godsdienst en Kerk, door Dr. A. Neander. Uit het Hoogduitsch vertaald door W.C. Mauve, Predikant te Haarlem. Iste Deel. Te Rotterdam, bij van der Meer en Verbruggen. 1848 en 1849. In gr. 8vo. XVI en 406 bl. f 3-60.

Wij verheugen ons, dat de vertaling van neanders klassieken arbeid geregeld voortgaat. De tweede afdeeling vertoont ons het inwendige van het hooge Godsgebouw in zijn oorspronkelijken aanleg. Zij behandelt de geschiedenis van het bestuur, de tucht, en de scheuringen in de Christelijke kerk.
Eerst werpt de Schrijver eenen blik op de oorspronkelijke inrigting der gemeente in den leeftijd der Apostelen. Ofschoon wij door de wrijving van denkbeelden in den tegenwoordigen tijd, bij volijverige historische nasporing en ouderzoek, tot resultaten kunnen komen, bij wier licht veel zal wegvallen, dat vroeger onwrikbaar vast stond, en niet minder veel zal te voorschijn treden, dat nu nog in het donker ligt, mogen wij toch aannemen, dat neanders voorstelling van een standpunt uitgaat, hetwelk door de kritiek niet zal worden geschokt. Hij beschouwt niet wat er gezien kan worden, in de negentiende eeuw, maar wat in de eerste eeuwen te zien was en gezien worden moet; terwijl daarbij het licht der wetenschap behoorlijk wordt aangewendt.
Zeer juist toont de Schrijver de verwezenlijking van het oorspronkelijk ideaal, in de vereeniging van christus met al zijne belijders onder den invloed van een gemeenschappelijken Heiligen Geest; terwijl die eenheid zich in verscheidene genadegiften openbaarde, bij welke ieder in de gemeente was, 't geen hij naar de ontvangen gave zijn kon. Bij zulk eene gemeenschappelijkheid kon het Monarchale beginsel zich niet van het bestuur meester maken.

{==2==} {>>pagina-aanduiding<<}
De vorm van bestuur, ontleend aan hetgeen de gemeente gewoon was te eerbiedigen, werd Aristokratisch. Neander zet dit duidelijk uiteen, en wij kunnen ons zeer goed vereenigen met zijne ontwikkeling en verklaring van de betrekking tusschen ouderling en bisschop. In die combinatie lag eene zamensmelting van het Joodsche en Grieksche element, waaruit evenwel later ontwikkeld is, wat petrus noch paulus konden voorzien of bedoelen. Hij geeft vervolgens de betrekking aan tusschen de ambten van leeraar en bestuurder der gemeente, en deelt zijn gevoelen mede over de wijze van verkiezing, bij het bezetten van Kerkelijke bedieningen.
Het spreekt van zelf, dat het Christendom, hetwelk een ontwikkelingsbeginsel in zich bevat, geen status quo kon toelaten; aan het bederf echter, dat de menschelijke natuur heeft aangetast, is het te wijten, dat de veranderingen, die te voorschijn traden, niet altijd zuivere voortbrengselen waren van het scheppend en vormend vermogen des Christendoms. Het was te voorzien, dat bij uitbreiding van de Christelijke kerk ook haar vorm van bestuur zou gewijzigd worden naar voorkomende omstandigheden. Neander onderzoekt naar dezen, en leidt, na de onderscheiding tusschen bisschop en ouderling te hebben aangetoond, daaruit de ontwikkeling af van het monarchaal-bisschoppelijk kerkbestuur, het ontstaan eener afzonderlijke priester-orde naar Joodsch model en de onderscheiding tusschen geestelijken en leeken, in meerdere en mindere heiligheid van wezen. Vandaar de afzondering der geestelijken van de wereld, in eene bijzondere Kaste, die de kiemen bevatte van het later zich luistervol openbarend middeleeuwsch priesterdom! En toch waren de leeken aan het einde van dit tijdperk nog niet tot onmondigheid afgedaald, daar zij bij de verkiezing van leeraren en bestuurders eene beslissende stem uitbragten. De uitbreiding der gemeente gaf ook eene natuurlijke aanleiding tot vermeerdering van het personeel des bestuurs en rangverdeelingen in hetzelve. De Schrijver ontwikkelt dit zeer geleidelijk.
Het verband der gemeenten onderling, en de betrek-
{==3==} {>>pagina-aanduiding<<}
king tusschen stads- en plattelands-gemeenten worden aanschouwelijk voorgesteld. Bijzondere aandacht verdient het ontstaan der Synoden. Bij hetgeen neander aanvoert valt op te merken, dat de middelen, om gemeenschap te bevorderen, dikwerf dienen om ze af te breken, en voor de gelijkheid een meesterschap in de plaats te stellen, dat zijn eigen inzigt aan anderen opdringt voor gewetensregel.
Vervolgens komt het beginsel ter sprake, dat de verbinding der gemeenten tot een uitwendig gesloten geheel bevorderde, ofschoon zij reeds bij hare eerste ontwikkeling tegenstand ontmoette. Cyprianus bood dien moedig het hoofd. Dat geheel moest een persoon kiezen tot vertegenwoordiger, en eene plaats tot middelpunt. Zoodra het wezen voor den vorm onderdeed, ging het spirituële over in het empirische, en men hield het ideaal van het Christendom verwezenlijkt in eene voortgezette menschwording van den christus, in hem die de Kerk vertegenwoordigde. Vandaar ook de latere consequentie, dat die hooggeplaatste persoon onfeilbaar was qua talis. Men begon met den geest van christus te beligchamen in petrus, en die stof geworden geest kreeg het aanzienlijkst punt der wereld, Rome, ten zetel. Daar plaatste de overlevering den marteldood van petrus, van daar was het Evangelie naar het westen doorgedrongen; van daar kon de geheele Kerk, als uit de hoofdstad van het rijk, het voegzaamst bestuurd worden; daar hoopten zich het eerst rijkdommen op, welke ten nutte van het geheel besteed werden; daar verzamelden zich onwillekeurig sommiteiten, wier invloed en gezag beduidend waren; daar ontmoette men belijders uit alle werelddeelen, die er zich als te huis gevoelden: - het laat zich wel denken, dat de bisschoppen van Rome spoedig het voordeel van hunne stelling inzagen en er gebruik van maakten; hoewel zelfs de vereerders van eene zigtbare eenheid door petrus in den Roomschen Stoel daarom nog niet geneigd waren wie er op zaten als opperheeren te erkennen, of hunne vrijheid aan zijn willekeur te verpanden.
Daarna wordt een artikel gewijd aan de kerkelijke tucht;

{==4==} {>>pagina-aanduiding<<}
de uitsluiting uit de gemeenschap der zigtbare kerk en herstelling in dezelve. De kerkelijke tucht in hare oorspronkelijke opvatting en toepassing was een doeltreffend middel om de zuiverheid der kerk tegen de besmetting der wereld te bewaren, en als zoodanig reeds door den Apostel paulus aanbevolen. Men beschouwde, volgens den Schrijver, de kerk als eene opvoedingsschool, die wel opbouwde, maar niet afbrak. Men achtte zich dáárom verpligt den uitgesloten broeder, na voldoende bewijzen van berouw, boete en verbetering, weder in de verbeurde gemeenschap op te nemen. Alleen vond dit laatste tegenspraak, omdat kerkelijke boete en voldoening aan God voor 't zelfde gehouden en uitdeeling met aankondiging van vergiffenis verward werden. Zoo ontstonden er geschillen over het al of niet weder opnemen van dezulken, die aan doodelijke zonden schuldig waren.
Nu maakt neander ons bekend met de scheuringen, betreffende het kerkbestuur en de kerkelijke tucht, die de gemeenten van Afrika en te Rome verontrustten. Wij bewonderen de helderheid, waarmede hij vooral de Karthaagsche scheuring in haar ontstaan en voortgang beschrijft; zijn menschkundige blik verspreidt een weldadig licht over de geschiedenis. Gelijken lof verdient zijne voorstelling van de Romeinsche twisten. Zoo wel novatianus als zijn grooten tegenstander cyprianus regt latende wedervaren, wijst hij beider gronddwaling aan, uit welke hunne valsche gevolgtrekkingen van zelve moesten voortvloeijen.
De derde Afdeeling is bestemd, om het Christelijk leven en de Christelijke eeredienst uit de eerste tijden der Christelijke Kerk bekend te maken. Wie gevoelt niet, dat dit een allerbelangrijkst onderwerp is! Het Christendom was geene school; nog minder eene uitkomst op het papier, afgeleid uit wijsgeerige sluitredenen; allerminst een godenbeeld, in het brein eens dichters geboren: het was leven en trad in de werkelijkheid, gelijk de wereld, toen zij uit de hand des Scheppers te voorschijn kwam. Het Christendom heeft ook geen afgetrokken deugd, maar het leven: ‘christus,’ tot ideaal, en waar de christus het

{==5==} {>>pagina-aanduiding<<}
zigtbaarst in de gemeente te voorschijn komt, is de kerk hare bestemming het meest nabij. Het kon niet anders dan van hoog belang zijn te weten, hoe dit Christelijk leven zich bij zijne eerste verschijning in zijne frissche jeugd openbaarde. Menigeen liet zich verlokken, om den Apostolischen tijd en de daarop volgende eeuw voor een gouden tijd te houden. Mij dunkt, de ernstige bestraffingen, door de Apostelen in hunne brieven nedergelegd, zijn reeds meer dan genoeg, om dien gulden droom te doen eindigen. Het Christendom werd het eigendom van menschen, die van nature zondig zijn, en, of men het weten wille of niet, zondaars blijven. Eene onpartijdige beschouwing kan dus niet anders dan welkom zijn, en neander heeft de verdienste, die gegeven te hebben. Hij stelt op den voorgrond de volle, alles doordringende, heiligende kracht van het Christendom, en hoe het die openbaarde, doet hij uitkomen door de getuigenissen van mannen, die ze niet enkel beschreven, maar ook zelve ondervonden hebben. Hij maakt verder opmerkzaam op het onderscheid in levenswandel bij de heidenen en bij de Christenen, en wijst de oorzaken aan, waardoor de Christelijke gezindheid werd bevorderd of tegengewerkt. En gelijk doorgaans het uiterlijke poogt het inwendige aan zich te onderwerpen, zoo kwam allengs de zucht in de gemoederen, om zich van de uitwendige heilgoederen, bij voorkeur van den doop, te bedienen, om zedelijke te kort komingen dáármede te vergoeden. ‘Wij moeten ons dus wachten,’ zegt de bedachtzame neander, ‘de eerste kerk tot eene gemeente zonder vlek of rimpel te verheffen; evenzeer moeten wij op onze hoede zijn, om ons door de gebreken, die haar aankleefden, te laten vervoeren, tot miskenning van den hemelschen glans, die haar desniettemin omstraalt. Met uitsluitend op het een of ander het oog te vestigen, loopt men ligt gevaar, haar tot een ideaal van schoonheid en reinheid of tot eene wangestalte
te maken; voor beide dwalingen bewaart ons eene onpartijdige beschouwing van haren toestand.’
Wat in de eerste Christelijke kerk met kracht te voorschijn trad, was de broederliefde en weldadigheid. Neander

{==6==} {>>pagina-aanduiding<<}
brengt er proeven van bij, en de geschiedenis van achttien eeuwen wijst op den boom, men zou haast zeggen uit het paradijs overgeplant, waarop zoo vele liefdadige inrigtingen, in wier vruchten ook wij nog deelen, zijn geënt en gegroeid, die het Christendom zoo gunstig van het heidendom, zelfs in zijn bloeijendst tijdperk van verlichting en beschaving, onderscheidden.
Zeer naauwkeurig wordt de betrekking der Christenen tot den burgerlijken Staat bepaald, die, bij zoo vele tegen elkander aandruischende beginselen, weldra tot botsing aanleiding moest geven. Het verwondert ons niet, dat de Christelijke ijver in zijn jeugdigen gloed weinig geneigdheid toonde, om met de afgeleefde vormen van het heidendom te transigeren. Scherp openbaarde het Christentendom zijn afkeer van bloedig volksvermaak als onmenschelijk, en van het tooneel als zedelijk logenachtig. Het is opmerkelijk, dat solon niet anders oordeelde, toen thespis het treurspel begon in te voeren. Wat neander aangaande het oordeel der Christenen over de slavernij in het midden brengt, bewijst, dat zij zich niet door een hersenschimmig onbereikbaar Utopia lieten vervoeren, tot ontbinding van de maatschappelijke orde; maar alleen zich aankantten tegen hetgeen de maatschappij van God verwijdert en hare ontbinding in de hand werkt. Vandaar ook bij de ernstigste opvatting van het Christendom die onverzettelijke afkeer om door het dragen van wapenen het goddelijk vredebeginsel te verloochenen.
Het lag in den regel, dat de heidenen de Christelijke naauwgezetheid aanzagen voor dweeperij; voor eene vroomheid, die zich in onvroomheid oplostte. Neander beschouwt het ook als een natuurlijken gang van het menschelijke, zoo ligt eenzijdige hart, dat het ascetische welhaast overdreven werd; terwijl anderen zich van waarlijk Christelijke pligten ontslagen hielden, en zich ongehouden achtten tot de volstrekte zedelijke reinheid, die zoo velen als het ideaal van Christelijke reinheid zochten te bereiken. Dit ideaal werd doorgaande daar verwezenlijkt waar het ook alleen gezocht moet worden, namelijk in het huiselijk leven en gezellig verkeer, gelijk de Chris-
{==7==} {>>pagina-aanduiding<<}
telijke Godsdienst zich het liefst openbaart. De Heer toch was niet een profeet der woestijn, maar te huis in den gezelligen omgang. Daar openbaarde Hij zijne heerlijkheid, en zijn geest verlangt geen anderen tempel. Het is geen geest, die zich in boeken verbergt of in eenzaamheid opsluit; maar in het leven leeft. Neander doet zien, hoe het Christelijke element zijne eigenaardige kracht in het huiselijke leven deed werken; wat haar belemmerde, en hoe men de hindernissen zocht te boven te komen. Men was daartoe in staat, omdat het gebed de polsslag was van het innerlijke leven. Neander doet onderscheidene getuigen optreden, die ondubbelzinnig uitspreken, wat men over het gebed dacht en hoe hoog het stond aangeschreven.
In een volgend onderdeel wordt de openbare en gemeenschappelijke eeredienst der Christenen beschouwd en voorgesteld, gelijk zij inderdaad was, als eene geestelijke godsvereering. Een rijkdom van waarneming en opmerking verrast ons, in het bijzonder, ten aanzien van den afkeer der eerste Christenen van alle kunst. De oorsprong der beelden in de kerken is voldingend opgehelderd. Wij voorspellen den lezer veel genoegen bij het nagaan der historische voorstelling van de feesttijden. Men kan wel denken, dat de Christenen, zoo wel uit de Joden als uit de heidenen, beide aan godsdienstige feesten gewoon, tijdperken, door grootsche herinneringen dierbaar, zouden afzonderen, om hunnen Heer te loven. Het is een aangenaam gezigt, de verachte en vervolgde Christengemeente feest te zien vieren. Maar de feestdagen waren ook dagen van ootmoed en blijdschap in Hem, die wel gedood maar weder levende was en de zijnen hielp de wereld overwinnen en juichen in de verdrukking.
Daartegen echter staken met scherpe kleuren de twisten af, over den tijd der viering van het Paaschfeest, waarbij de Roomsche Bisschop victor zijne roeping zoo zeer vergat, dat hij der gemeente van Klein-Azië de gemeenschap opzeide. Een treurig voorspel van aanmatiging en heerschzucht!
Dit deel wordt gesloten met voorstelling der afzonder-
{==8==} {>>pagina-aanduiding<<}
lijke handelingen bij de Christelijke eeredienst in haar ontstaan en ontwikkeling, en getuigt alweder van des Schrijvers gelukkige gave om zich in den tijd, dien hij beschrijft, te verplaatsen en dien in zich op te nemen en getrouwelijk weder te geven. Zoo zal ieder oordeelen, die hem volgt in zijne voorstelling van de ontwikkeling der kerkelijke begrippen over den Doop en het Avondmaal. De kiem van later goed gebruik en misbruik ligt hier aanschouwelijk voor het oog. Wij durven geene ruimte vergen, om dit met proeven te staven. Liever geven wij hier neanders beschouwing van Doop en Avondmaal met zijne eigen woorden: ‘De zigtbare kerk vorderde..... zigtbare teekenen, ter aanduiding van het geestelijke, dat haar innerlijk wezen uitmaakt; en ook aan deze behoefte heeft christus, die eene zigtbare kerk wilde stichten, voldaan. Hij stelde te dien einde twee uitwendige teekenen in, als zinnebeelden van de onzigtbare gemeenschap tusschen Hem, het Hoofd der gemeente, en de geloovigen, de leden van zijn ligchaam, alsmede van hunne gemeenschap met elkander. Deze teekenen moesten, naar het doel der instelling, aanschouwelijk de hemelsche heilgoederen uitdrukken, door Hem aan de leden van zijn ligchaam geschonken; en met het geloovig gebruik van deze, den zinnelijken mensch aangeboden teekenen, zou voor hunnen inwendigen mensch het genot van zijne gemeenschap en van die heilgoederen verbonden zijn. Gelijk nu in het gansche Christendom en geheel het Christelijk leven niets op zich-zelf staat, maar alles, van één middelpunt uitgaande, tot één geheel verbonden wordt, zoo moet ook de zaak, door die uitwendige teekenen voorgesteld, iets blijvends zijn, dat het geheele innerlijke leven
des Christens betreft; dat wel van één punt des tijds uitgaat, maar zich nogtans over dat geheele leven uitstrekt, en vervolgens slechts op bijzondere tijden behoeft opgewekt en versterkt te worden. Zoo was de Doop het teeken van de eerste intrede in de gemeenschap met den Verlosser en de Gemeente, van de eerste toeëigening der goederen, door hem aan den mensch geschonken: vergeving van zonde en de daaruit voortvloei-
{==9==} {>>pagina-aanduiding<<}
jende verzoening met God, en alzoo van het deelgenootschap aan een nieuw, Gode geheiligd leven. Zoo was het Avondmaal het teeken van de standvastige volharding in die gemeenschap en van het aanhoudend deelgenootschap aan die hemelsche goederen, en waren beide te zamen de uitdrukking van het innerlijke geestelijke leven des Christens in zijn ontstaan en zijne voórtgaande ontwikkeling. In de wijze waarop deze teekenen bediend werden, drukte steeds het eigenaardige karakter der Christelijke eeredienst zich uit, gelijk die bediening omgekeerd, ten allen tijde, den grootsten invloed op de eeredienst geoefend heeft. De naauwe betrekking, waarin de oogenblikken, door het ontvangen van die teekenen geheiligd, tot het geheele geestelijke leven van den Christen stonden, de innige zamenhang, die hier tusschen het inwendige en uitwendige aanwezig was, werd door de eerste Christenen diep en levendig gevoeld. Maar een nadeelig gevolg had het voor 't Christelijk leven, dat zij 't geen aldus voor hun gevoel verbonden was, naar het begrip niet behoorlijk onderscheidden. Hierdoor werd men verleid, zich ten aanzien dezer teekenen, die met het wezen der kerk zoo naauw te zamen hingen, aan dezelfde verheffing van het uitwendige schuldig te maken, waartoe men met opzigt tot het begrip der Kerk vervallen was, en zoo werd de eene dwaling wederkeerig de bron der andere.’
Hiermede zijn wij het einde van het eerste deel genaderd. Wij wenschen den bekwamen Vertaler, die het niet altijd vloeijend en helder oorspronkelijke in zoo gemakkelijk als duidelijk Nederduitsch overbrengt, de noodige lust en aanmoediging toe, om zijn gewigtigen arbeid voort te zetten en gelukkig te voltooijen.

h.

j.h.s.




De vereeniging der Protestanten in Nederland. - Openbare brief aan den Weleerwaarden Zeer Geleerden Heer F. Koppius, Predikant der Hervormde Gemeente te Ham en Fransum, behelzende eenige bedenkingen op zijn ge-
{==10==} {>>pagina-aanduiding<<}

schrift: ‘De vereeniging der Protestanten in Nederland, en enkele stappen daartoe. Een bescheiden woord tot alle zijne geloofsbroeders,’ van J.G. Liernur, Predikant bij de Evangeliesch Luthersche Gemeente te Haarlem. Te Tiel, bij C. Campagne. 1849. In gr. 8vo. 38 bl. f :-40.

Wanneer deze openbare brief van den voortreffelijken liernur ons vroeger ware geworden, zouden wij deze aankondiging gevoegd hebben bij de beoordeeling van het werkje van den Heer koppius, en die beoordeeling zou, om den inhoud van deze brochure, korter zijn geworden. Immers in principe zijn wij het met den Eerw. liernur geheel eens; dat, namelijk, eene vereeniging van Protestanten voor het tegenwoordige onmogelijk is, en, ware zij mogelijk, geenszins zoo wenschelijk moet gerekend worden. Het belang der zaak deed den Schrijver de pen opvatten, en inderdaad verdient het onderwerp hooge belangstelling. Boven velen ook is onze Luthersche Ambtsbroeder geregtigd openlijk zijn gevoelen uit te spreken, daar hij reeds meermalen de resultaten van zijn wijsgeerig en gemoedelijk nadenken over dit onderwerp aan het publiek mededeelde. De toon in dezen brief is den Evangeliedienaar waardig; bij verschil van gevoelen brengt de Schrijver eene regtmatige hulde aan de goede bedoeling en den krachtigen schrijftrant van den Heer koppius. Daar wij ons gevoelen in No. XV van dit Tijdschrift breedvoerig ontwikkelden, hebben wij hier niet anders bij te voegen dan den wensch, dat de beide geschriften verdiende belangstelling mogen ondervinden, en medewerken tot bevordering van echt Evangelischen zin, die zich openbaart in het huiselijk en maatschappelijk leven! - dat het der wetenschap en Christelijke liefde moge gelukken om de scheidingmuren, die thans nog tusschen de belijders van christus zijn opgerigt, te ondermijnen en eenmaal geheel te doen wegvallen! - Als proeve der denk- en schrijfwijze van den Heer liernur deelen wij eene enkele bladzijde (29) uit dezen brief mede. ‘Maar al ware het, dat eene vereeniging aller Protestanten tot eene eenige Kerk, met

{==11==} {>>pagina-aanduiding<<}
of zonder tegenstand, maar altijd op eene wijze, die zelfs geene voorbijgaande schade mogt doen aan de zaak der zedelijkheid, geboren werd: zoo blijven wij toch vragen: wat goeds daaruit zou geboren worden, hetwelk wij nu niet bij den tegenwoordigen staat ruimschoots bezitten? Wat de wetenschap, wat de opvoeding der jeugd, wat de ware Christelijke beschaving, wat het huiselijk leven er mede zou winnen? Of meent gij, dat er op deze wijze, met meer vooruitzigt op de overwinning, tegen de Roomsch-Katholieke Kerk zou kunnen gestreden worden? Dat is tallooze malen beweerd; - en het werd op eene wijze beweerd, als ware het niet tegen te spreken. Maar verstaat hij, die dit zoo sterk beweert, wel wat hij zegt; wat hij wil? Men ziet de Protestantsche en Katholieke Kerken toch niet aan voor twee vijandelijke tegenover elkander geplaatste legers, die met physieke krachten elkander willen bestrijden; en waarvan elk zich concentreert om een beslissenden slag te leveren? Ware dit zoo: dan vraag ik: zou dan tegen eene magt als die van Rome met niet beter gevolg voor de Protestanten een guerillasoorlog gevoerd worden? Maar ik - en dit zult gij met mij - gruw, wegens het gevaar voor menschheid en Christendom, van elken oorlog en, op grond van hetgeen de geschiedenis leert, van een Godsdienstoorlog. Moet er echter gestreden worden, dan mag dit alleen met liefde voor de waarheid, met wapenen des geestes geschieden. Maar zou de waarheid, wanneer zij door allen, die er voor strijden, met groote eenparigheid en geheel op dezelfde wijze werd aangeheven, meer kracht hebben om het vooroordeel en bijgeloof moedeloos te maken? Ik heb altijd gedacht, dat men beter in hare verdediging zou slagen, als zij in tallooze vormen, waarvoor zij vatbaar is, verkondigd wierd; - en daaraan zijn groote maatschappijen meer hinderlijk dan bevorderlijk. Maar strijd is niet hetgeen waarheid behoeft om de heerschappij te verkrijgen. Zij heeft eene eigenaardige doordringende kracht
voor het menschelijk gemoed. Zij is als de zomerwarmte, die door de meer

{==12==} {>>pagina-aanduiding<<}
loodregte stralen der zon wordt veroorzaakt - en die langzamerhand de ijskorst op de aarde doet wegsmelten; en zoo vruchtbaarheid te weeg brengt.’

†-.




Wat dunkt u van u zelven? Spiegel voor allen, die belijdenis des geloofs hebben afgelegd. Door J.I. Doedes, Theol. Doct. en Predikant te Rotterdam. Te Utrecht, bij Kemink en Zoon. 1849. In gr. 8vo. f :-80, bij de 25 exempl. f :-60.

Een net boekske, dat zich al dadelijk door zijn gunstig uiterlijk aanbeveelt. Als gij het in handen krijgt, gevoelt gij u zeker tot lezen uitgelokt, en wij durven u verzekeren, dat gij het u niet zult beklagen. Belangrijk is de inhoud van dit kleine geschrift, waarmede Doct. doedes, de man, die zich reeds zulk een eervollen rang onder de Nederlandsche Godgeleerden verwierf, onze stichtelijke lektuur heeft verrijkt. Het bevat, behalve eene korte inleiding, waarin het belang der vraag: wat dunkt u van u zelven? wordt voorgehouden, vier vertoogen, die ieder aan het hoofd een bijbeltekst hebben en tot opschrift dragen: I. Een, die niet verre van het koningrijk Gods is. Marcus xii:34. - II. Een, die jezus begint te leeren kennen en die meer verkrijgt, dan hij verwachtte. Luc. xii:1-10. - III. Een, die toont te weten, hoe de Heer ontvangen wil worden. Luc. x:41, 42a. - IV. De bewaring in de kennis van den naam des Heiligen Vaders. Joann. xvii:11b.
De titel had ons eerst in den waan gebragt, dat wij een geschrift zouden vinden opzettelijk vervaardigd voor jonge lieden in het hoogst gewigtig tijdperk huns levens, hetwelk zij intreden, als zij, na zorgvuldige voorbereiding, belijdenis huns geloofs in christus hebben afgelegd. Doch, schoon het ook voor dezen uitnemend geschikt is te achten, spoedig bemerkten wij, dat het eene meer algemeene strekking heeft. Bedriegen wij ons niet, dan hebben wij in deze vier stukken tevens eene proeve

{==13==} {>>pagina-aanduiding<<}
van de Evangelieprediking des Schrijvers; zij maakten althans op ons bij de lezing den indruk, dat zij oorspronkelijk kanselredenen zullen zijn geweest. Hieraan zal het dan ook wel zijn toe te schrijven, dat ieder vertoog afzonderlijk één geheel uitmaakt, en dat zij te zamen niet onafscheidelijk met elkander zijn verbonden.
De toon in dit geschrift door den Rotterdamschen Prediker aangeslagen, is doorgaans hoog ernstig en tevens rein Evangelisch. Een enkel voorbeeld zij voldoende, om dit te staven. Op bl. 64 en verv. lezen wij: ‘Zoo moeten allen, tot wie de Heer komt, Hem met blijdschap ontvangen. Hebt gij Hem zoo ontvangen, gij, die beweert, dat gij in jezus gelooft, o dat dan toch de blijmoedigheid des geloofs niet bij u ontbreke. Spreke dan die blijdschap uit uw oog, gelijk zij ook wone in uw hart. Het mag geen kenmerk der discipelen van christus zijn, dat zij een stroef gelaat vertoonen en een zuchtend leven leiden. Zijn juk is immers zacht en zijn last is immers ligt. Het mag geen kenmerk der discipelen van christus blijven, dat zij veel meer spreken over strijd dan over zielsrust, meer over moeite dan over vrede. Het moet een algemeen kenmerk der discipelen van christus worden, dat zij zich in hun Heer verblijden, in zijn kruis zoo wel als in het hunne roemen, dat zij van hunnen strijd sprekende, aanstonds er bijvoegen: “'t is christus, die mij de kracht geeft en de overwinning;” en waar zij van hunne moeite gewagen: “'t is de Heer, wiens stok en staf mij vertroosten.” Gij die in christus gelooft, wone er toch blijdschap in uw hart. Hij is die blijdschap waardig, omdat Hij eene eeuwige verlossing u brengt en eeuwig leven met den Vader; omdat Hij het verledene, dat tegen u getuigt, voor u vernietigt, en de toekomst, die u niets dan duisternis des nachts toonde, tot een dag der zaligheid maakt zonder einde. Gij zijt die blijdschap Hem schuldig als een heiligen pligt, omdat gij de wereld anders regt geeft tot het woord: het heeft weinig uitlokkends, zich innig met dien Heer jezus te vereenigen. Levensvreugd en een glimlach schijnen in

{==14==} {>>pagina-aanduiding<<}
zijne gemeenschap wel groote zonde. Zeker moet men daar altijd zuchten en klagen, en 't is er ook niets dan strijd en moeite, zonder rust en vrede. Die ooren heeft om te hooren hoore, dat dit lastertaal is. Zoo zoekt men zich te verontschuldigen, dat men den Heer niet toestaat in het hart zich eene woning te maken. Neen, met christus te zijn is hier op aarde reeds zeer verre het beste.

w.v.




Welke is de kracht van het Christendom in dezen tijd? Door C.H. van Herwerden C.H.Z., Theol. Doct. en Predikant te Groningen. Te Haarlem, bij A.C. Kruseman. 1848. In gr. 8vo. 20 bl. f :-20.

Dit geschrift is eene kleine bijdrage tot de Apologie des Christendoms. Het strekt om aan te toonen, dat het Christendom zelf geen schuld heeft aan zijne schijnbaar geringe of ook wel, hier en daar, geheel en al verlamde en ontzenuwde werking in onze dagen; maar door eene jammerlijke belemmering, die het van zijne eigene zoogenaamde voorstanders en leiders heeft moeten ondervinden, is buiten staat gesteld, om zijne heiligende en zaligende kracht regt te openbaren.
Der behartiging waardig zijn de wenken des Schrijvers omtrent de behoefte aan eene klare en nogtans diepe, innige en tevens ernstige opvatting des Evangelies. Deze alleen kan volgens zijne overtuiging het Christendom doen worden, hetgeen de Heer gewild heeft, dat het worden zou: het deeg, dat de menschheid doorzuurt, om haar geheel aan hare bestemming te doen beantwoorden.
Deze bladen, onder den indruk der groote volksbewegingen in den zomer van het gedenkwaardige jaar 1848 geschreven, hebben nu nog hunne waarde niet verloren.

w.v.





{==15==} {>>pagina-aanduiding<<}

Open brief aan den Wel-Eerw. Heer O.A. Spitzen, R.C. Priester te Groningen, in antwoord op een geschrift aan den Hoogleeraar en Schoolopziener P. Hofstede de Groot. Te Amsterdam, bij G.J.A. Beijerinck. 1848. In gr. 8vo. 65 bl. f :-60.

Een ongenoemde bestrijdt in deze bladen den Eerw. spitzen, die in zijn brief aan den Hoogleeraar en Schoolopziener p. hofstede de groot, tot antwoord op Z.H. Gel. Brochure: Wat hebben wij van het ontwerp van gewijzigde Grondwet te verwachten, met betrekking tot Godsdienst en onderwijs? tegen dat geschrift een hevigen aanval deed.
Wij doen hulde aan den ijver des Schrijvers en erkennen gaarne, dat in den open brief, dien wij thans aankondigen, menige treffende opmerking aangaande de vrijheid van vereeniging, van onderwijs en van Godsdienst, vooral ook aangaande de strekking van het Jezuitisme krachtig en met warmte wordt uitgesproken. Doch over het geheel zouden wij het wenschelijk achten, dat in zulke afgeperste strijdschriften een minder hevige toon wierd aangeslagen. Dat de Protestant verdedige wat hem dierbaar is, dat hij zich niet late ontnemen, wat zijne vaderen met hun bloed hebben betaald, dat hij onverschrokken voor de waarheid kampe, 't is zijn heilige pligt. Maar hij doe dat steeds met kalmte en zonder een zweem zelfs van bitterheid; opdat het ook aan zijne tegenstanders blijke, hoe hij, niet door partijschap wordt gedreven, maar door den geest zijns Meesters bestuurd.
w.v.




De Tubinger School en hare Hollandsche tegenstanders. Historische aanteekeningen omtrent de wording des Christendoms, door Joh. van Vloten, Th. Dr. Te Amersfoort, bij W.J. van Bommel van Vloten. 1848. In gr. 8vo. 150 bl. f 1-40.

Had Docter van vloten, volgens zijne denkwijze mee-
{==16==} {>>pagina-aanduiding<<}
nende, dat aan de Tubingsche School door Nederlandsche Theologen onregt wordt gedaan, hun dit met bescheidenheid onder het oog gebragt, en ons in dit geschrift een geregeld, grondig en beredeneerd overzigt geleverd van hetgeen door de Tubingsche geleerden aangaande de wording des Christendoms wordt voorgedragen; wij zouden meenen, dat zijn arbeid billijk aanspraak kon maken op de belangstelling van allen, die onpartijdig de waarheid zoeken. Doch wij moeten onbewimpeld betuigen, dat zijne losse historische aanteekeningen in onze schatting geene hooge wetenschappelijke waarde hebben; terwijl wij tevens niet ontveinzen, dat wij bij de lezing geërgerd werden door menige harde uitspraak en door den onaangenamen toon, dien hij hier en daar heeft aangeslagen tegen degenen, die zich uit overtuiging op het Christelijk- geloovig standpunt staande houden en door de Tubingers, of wie dan ook, niet laten ontnemen, wat hun en millioenen met hen heilig is.

w.v.

Schetsen voor leerredenen bij het Heilige Avondmaal. Naar het Hoogduitsch. Te Utrecht, bij W.F. Dannenfelser. 1849. In kl. 8vo. f :-90.

Dit boekje bevat I. 156 Algemeene schetsen voor Leerredenen over (bij) het H. Avondmaal en II. 22 schetsen voor Leerredenen over (bij) het H. Avondmaal op of omstreeks Christelijke feesten. De Vertaler had zeker voor zich zelven genoegzamen grond om te meenen, dat er aan zulk een geschrift behoefte bestond. Wij deelen in zijne meening niet. Het bekende Handboek van veen is naar ons inzien voldoende voor hen, die zulk een hulpmiddel noodig hebben. En welk een kostelijke schat ligt er niet besloten in den tekstenrol van broes! - Doch nu dit geschrift bestaat, moge het velen nuttig zijn bij hunne voorbereiding tot het heilig werk der Avondmaals bediening. Slechts voegen wij hierbij den vriendelijken raad, dat toch niemand zich late verleiden, om één dier schet-
{==17==} {>>pagina-aanduiding<<}
sen, zoo als zij daar liggen, ten voorbeeld te nemen en te gebruiken. Want 't is onmogelijk, dat men, dit doende, eene goede Avondmaalspreek zou kunnen maken, al ware de schets, die men zich ter uitwerking koos, volstrekt onberispelijk, ja, onverbeterlijk fraai. De schets moet de vrucht van eigen nadenken zijn; de logische en psychologische rangschikking van denkbeelden en gevoelens, waarmede niet slechts het hoofd, maar ook het gemoed van den Evangeliedienaar is vervuld, die in iedere predikatie zich-zelven aan de gemeente geeft.

w.v.




Het Protestantsch-Katholicismus, de eenige ware kerk Gods. Een bescheiden onderzoek naar de gronden van het Roomsch-Katholicismus en van het Protestantismus; door een voormalig Roomsch-Katholiek Priester allen zijnen medechristenen, en meer bijzonder zijnen vroegeren geloofsgenooten, ter ernstige behartiging aanbevolen. Tweede Druk. Te Amsterdam, bij J.C. van Kes teren. 1849. In gr. 8vo. 112 bl. f :-90.

Reeds bij de eerste uitgave trok dit merkwaardig boeksken onze belangstelling, en wij herinneren ons levendig den gunstigen indruk, dien het toen bij de lezing op ons maakte, zoodat wij hetzelve in aller handen wenschten. Thans, nu die wensch in zooverre vervuld is, dat een tweede druk noodzakelijk is geworden, hebben wij het nogmaals gelezen, en bij vernieuwing is, na zes jaren, de indruk gunstig geweest. Het is indedaad met veel talent en warmte geschreven. Soms verheft zich zelfs de stijl, en er komen welsprekende plaatsen in voor, die van uitstekende ontwikkeling getuigen. Daarbij is de redenering zoo geleidelijk en helder, dat er, indien wij wèl zien, niets tegen valt in te brengen. Dit geldt echter vooral de wederlegging van de gronden, waarop het Roomsch-Katholicismus steunt. Een stuk, in der tijd in het Maandschrift: de Katholiek geplaatst, ligt daarbij ten grondslag en wordt voet voor voet gevolgd. Minder duidelijk komt

{==18==} {>>pagina-aanduiding<<}
ons het overige voor, dat over het Protestantismus en het Protestantsch-Katholicismus, door den Schrijver voorgestaan, in het midden wordt gebragt. Aan belangrijke opmerkingen ontbreekt het hier wel niet, maar het resultaat laat nog al iets te wenschen over. Desniettemin bevelen wij dit geschrift aan allen ter lezing aan. Vooral is er voor den onpartijdigen en waarheidlievenden Katholiek veel uit te leeren. Het is vreemd, dat het Maandschrift: de Katholiek, ofschoon bij herhaling uitgenoodigd om te spreken, daarover tot dusverre het stilzwijgen heeft bewaard. Grooter bewijs van magteloosheid, tegenover zulk een kampvechter, kon er wel niet gegeven worden.
Moge de geëerde Schrijver bij voortduring rust vinden in zijne overtuiging, en zijn werkje, onder hooger zegen, voor velen een wegwijzer zijn naar de waarheid, die in christus is.

p.s.





Wien God bewaard, die is wel bewaard. Christelijke bemoediging bij de heerschende ziekte, in eene Leerrede over Psalm XCI.; door H.M.C. van Oosterzee, Predikant te Oirschot. Te 's Hertogenbosch, bij Gebr. Muller. 1849. In gr. 8vo. 32 bl. f :-40.

Het gebed om verlenging des levens. Leerrede over 2 Kon. XX:1-11. Door J.W.G.R. Schorse, Predikant te Wilsum. Uitgesproken te Zwolle, in het Biduur gehouden den 22 Augustus. Tweede Druk. Te Zwolle, bij R. van Wijk, Anthszoon. 1849. In gr. 8vo. 31 bl. f :-40.

Twee leerredenen, uitgesproken ten tijde van het heerschen der Cholera in ons vaderland, beide afkomstig van Dorps-predikanten, ofschoon de tweede te Zwolle werd uitgesproken, en die beide evenzeer getuigenis dragen van de bekwaamheid en Christelijke denkwijze der opstellers. De Eerw. van oosterzee heeft van den XCIsten Psalm een

{==19==} {>>pagina-aanduiding<<}
vernuftig gebruik gemaakt, door, naar aanleiding daarvan, aan te wijzen, hoe uitgestrekt het veld is, waarop de waarheid, op den titel uitgedrukt, zich beweegt (t.w. aan wie - waarin - en hoe zich die bewaring Gods openbaart); hoe vast de grond is, waarop zij rust (t.w. God kan - wil - en zal bewaren); hoe weldadig de kracht is, die zij uitoefent (t.w. bij dat geloof ziet men het gevaar onder de oogen, maar met kalmte - wordt er door bedreigd, maar met vertrouwen - ontkomt er aan, maar met dankbaarheid); hoe gewigtig de lessen zijn, die zij predikt (lessen der belangstelling in God - des gebeds tot God - der liefde jegens God). Moesten wij deze uitvoerige schets, die blijkbaar is ingerigt naar den eigenaardigen trant van 's mans beroemden naamgenoot en neef, homiletisch beoordeelen, wij zouden haar te gekunsteld noemen, te weinig eenvoudig voor eene landgemeente, en niet bevorderlijk aan het regt verstand van den schoonen Psalm, die er bij ten grondslag ligt. Wij zouden bovendien op uitdrukkingen als: men wordt door het gevaar bedreigd, maar met vertrouwen, liefde jegens God, aanmerking moeten maken als onverstaanbaar of onjuist, en de les van belangstelling in God flaauw moeten noemen. Maar wij zouden, zóó voortgaande, onregt doen aan den begaafden Prediker, wiens woord, in weerwil van die aanmerkingen, verdient, ook na het ophouden der ziekte, in wijden kring gelezen en verspreid te worden. - De Eerw. schorse maakte, door zijne thans uitgegevene leerrede, te Zwolle in het biduur diepen indruk, en de uitgave is op sterken aandrang der gemeente geschied, van wier belangstelling de tweede druk getuigt. Wij lazen zijne toespraak met uistekend genoegen, en het bevreemdt ons niet, dat zij, in zulke omstandigheden uitgesproken met heiligen ernst, ingang vond in de harten. Er wordt in onderzocht, of onze vreeze voor den
dood zoo rein in hare bronnen, zoo heilig in hare uitstorting, en zoo zalig in hare verwachting is, als die van hiskia. Het valt in het oog, dat ook deze opgave van den inhoud, ofschoon met 's mans eigene woorden geschied, aan onduidelijkheid lijdt. De ontwikkeling is echter

{==20==} {>>pagina-aanduiding<<}
duidelijk en geleidelijk genoeg. Het eerste deel beviel ons wel het minst; maar eigenaardig is, aan het einde van het tweede deel, het uitvoerig gebed, en uitstekend het slot der rede, nadat het gebed was uitgesproken. Gods zegen make den indruk te Zwolle bestendig en rijk in vruchten der dankbaarheid! En de jeugdige leeraar, die, na zulk eene proeve van welsprekendheid gegeven te hebben, overgaat tot ruimeren werkkring, ga voort zijne gaven aan den Heer toe te wijden en daarmede winst te doen voor Hem!
Laatstgenoemde leerrede is uitgegeven ten voordeele van de armen der Nederduitsche Hervormde Gemeente te Zwolle.




Aanprijzing der onthouding van sterken drank, in eene Leerrede over 1 Cor. IX:17, 25, en eenige dichtstukjes door C.S. Adama van Scheltema, Predikant te Hoorn. Te Hoorn, bij Gebr. Vermande. 1848. In gr. 8vo. 40 bl. f :-50.

Wij hebben deze leerrede met uitstekend genoegen gelezen en wenschen haar in veler handen. De tekst is gelukkig gekozen en wèl gebruikt. De onthouding van den Griekschen kampspeler wordt eerst voorgesteld in haren omvang, doel en belooning. Daarna wordt aangewezen, dat de onthouding van den sterken drank ligter, waardiger en zegenrijker is. En met krachtige toespraak tot verschillende standen eindigt de spreker, die blijkbaar met zijn onderwerp hoog ingenomen is en meesterlijk partij trekt van de aanleiding, hem tot deszelfs behandeling in de gemeente gegeven. Wij verblijden ons, dat de zaak der afschaffing op den Christelijken leerstoel zulk eene voorspraak gevonden heeft, en meenen, dat dit gegeven voorbeeld allerwege navolging verdient, ook zonder dat de leerrede daarop altijd zoo opzettelijk is ingerigt, als deze. Hoe menige gelegenheid, om daarvan, ook in het openbaar, te spreken, kan de leeraar zich ten nutte maken, zoo het hem ernst is met de zaak! Men wachte

{==21==} {>>pagina-aanduiding<<}
zich slechts voor overdrijving en houde het ne quid nimis! in het oog!
Men zal de dichtstukjes, aan deze leerrede toegevoegd, met genoegen lezen, al kent men daaraan geene hooge dichterlijke waarde toe. Zij hebben alle op zaak der afschaffing betrekking en staan haar voor. En dat de uitgave geschied is, ten voordeele der inschrijving voor stedelijken arbeid door behoeftigen, getuigt van den belangeloozen ijver des Eerw. Schrijvers, die, ook in zijnen tegenwoordigen ruimen werkkring, op zijnen arbeid Gods besten zegen ervaren moge!




De vraag: zal de Paus van Rome alsnog weder in zijne wereldlijke magt hersteld worden? toestemmend beantwoord, uit de Openbaring van Johannes, in verband met de profetiën van Daniël en Paulus' woord 2 Thess. II; door A. Goedkoop, Emeritus Predikant der Protestantsche Gemeente te Gent in België. Te Amsterdam, bij Joh. van der Hey en Zoon. 1849. In gr. 8vo. 39 bl. f :-40.

Wij prijzen den welmeenenden ijver van den Eerw. goedkoop en geven hem gaarne den lof, die hem toekomt; maar onzentwege had hij dit opstel wel kunnen terughouden. De vraag, die hij daarin behandelt, is door de geschiedenis reeds bijkans toestemmend beantwoord, en ons is die uitkomst, van den beginne af aan niet twijfelachtig geweest. Wij meenen echter, dat het profetische woord niet mag misbruikt worden tot berekening van de toekomst, die in Gods raad verborgen is, dat de uitlegging der profetiën altijd onzeker blijft vóór de vervulling, en dat daarop van toepassing is, wat de Heer gesproken heeft: van nu aan zeg ik het u, eer het geschied is, opdat, wanneer het geschied zal zijn, gij gelooven moogt. Het bevreemdt ons, dat de Heer goedkoop, en wie met hem op hetzelfde standpunt staan, door de mislukte verklaringen hunner voorgangers nog niet geleerd hebben, hun oordeel over de uitkomst van Gods wonderbare wegen op te schorten en den Heer geloovig te verbeiden, gelijk den Christen betaamt.





{==22==} {>>pagina-aanduiding<<}

Handboek voor Reizigers door ons Vaderland, door A.J. van der Aa, Lid der maatschappij van Nederlandsche Letterkunde te Leiden. - Nederland. - Te Amsterdam, bij J.M.E. Meijer. 1849. In kl. 8vo. XIV en 478 bl. met 6 kaartjes. f 3-50.

De vlijtige, onvermoeid werkzame bearbeider van het ‘Aardrijkskundig Woordenboek der Nederlanden,’ welke arbeid, in 1837 aangevangen, zijne voleinding nabij is, geeft ons hier een zeer nuttig boeksken in handen. Het is, zoo als de Schrijver zeer juist zegt, bestemd voor ‘reizigers door ons vaderland’ en dus niet enkel voor vreemdelingen, maar ook voor Nederlanders, die de plaats hunner woonstede verlaten, om eenig ander gedeelte van het vaderland te bezoeken. Wij voor ons bekennen, in dit ‘Handboekje’ een nutten gids te hebben gevonden, die ons van de steden, welke wij nu en dan bezoeken, menige wetenswaardige bijzonderheid bekend maakte; hoewel wij mogen verzekeren, dat ons die steden door veelvuldig bezoek, en een oplettend gadeslaan van hetgeen ons merkwaardig voorkomt, meer dan oppervlakkig bekend waren.
Na eene beschrijving van het voornaamste dat den binnenlandschen of buitenlandschen reiziger in de Hoofdstad belang kan inboezemen, of hem nuttig kan zijn bij zijne zaken of bezigheden, leidt hij ons door verschillende streken van Nederland, telkens met aanwijzing der aldaar bestaande middelen van vervoer. Doch liever dan den Schrijver daarin te volgen, willen wij den inhoud van het Handboekje eenigzins nader doen kennen. Aan het slot, bladz. 455 tot 478, vinden wij een Register van alle plaatsen, die in het Handboekje worden ter sprake gebragt. Dat hun aantal groot is, blijkt al dadelijk uit de 24 bladzijden in dubbele kolommen met namen gevuld. Keurig nette platte gronden verduidelijken de voorstelling van Amsterdam, Leyden, 's Gravenhage, Rotterdam, Arnhem en Utrecht. Alleen die van Arnhem echter verdient den naam van kaart, vermits er de stad op voorkomt als het

{==23==} {>>pagina-aanduiding<<}
middelpunt der afgebeelde omstreken, die aan den eenen kant zich uitstrekken tot Velp en het kasteel Rozendaal. Onderscheidene fraaije buitengoederen worden er aangeduid, zoo als Sonsbeek, Klarenbeek, Daalhuizen, die stichting van onzen oudheidkundige gerard van hasselt, enz. Resikhaaf is eene fout, en moet zijn Presikhaaf, waarschijnlijk oorspronkelijk Presik- of Presinkhoeve. Overigens heeft de Heer p.w. van de weyer te Utrecht, op wiens steendrukkerij die platte gronden zijn vervaardigd, er eere van, getuige vooral de platte grond van Amsterdam, waarvan de letterdruk, hoe fijn ook, toch zuiver en duidelijk is.
Het Handboek geeft voorts inlichtingen omtrent de Logementen, Open-tafels, Portions-tafels, Koffijhuizen, Winkels, Schouwburgen (met bijvoeging der prijzen), Postkantoor, Spoorwegen en Stoombooten, (beide met de prijzen), Diligences, Omnibussen en Vigilantes. Dan volgen bij de groote steden, zoo als Amsterdam enz., opgaven omtrent de inrigtingen van Handel, Nijverheid, Kunst en Wetenschap, waarbij ook de voornaamste gebouwen vermeld worden.
De trant en toon der beschrijving is dikwerf zoo eigenaardig fraai als de inhoud uitvoerig. Tot eene proeve strekke 't geen wij opslaan; bl. 13, bij de behandeling van Amsterdam. ‘Sommige, ja zelfs vele schippers, die hier eenigen tijd tot lossing of lading in de grachten liggen, wonen met hun gezin in hunne vaartuigen. In hunne kajuiten blinkt dezelfde zindelijkheid, als in de pronkkamers hunner stadgenooten uit. De vrouwen houden zich daar met allen huiselijken arbeid bezig en zijn er onophoudelijk op uit, om hunne (hare) kleine vertrekjes met door haar zelve genaaide gordijntjes te versieren, en wanneer zulks vereischt wordt, zijn zij den mannen behulpzaam met aan het roer te staan, te boomen, de zeilen op te halen, in het kort, met alles wat tot de scheepvaart behoort.’
Hier en daar wordt het medegedeelde veraangenaamd door ingevlochten verzen van oude en nieuwere dichters. Zoo vinden we op bl. 89, waar de gedenkteekenen ter

{==24==} {>>pagina-aanduiding<<}
eere van laurens jansz. koster te Haarlem beschreven worden, deze regels van c. de koning lz.:

‘Hier, van den groenen zoom van 't Sparen, 
Uit dit aloud en heilig oord, 
Is de oude juichtoon opgevaren, 
De stem der waarheid weer gehoord. 
Hier zat hij [koster], stil en afgezonderd, 
Door Haarlem om zijn deugd bewonderd 
En groot door rijkdom en verstand. 

Aanwijzingen, hoe weleer de Nederlanders door zucht voor kunsten en wetenschappen uitblonken, worden nergens verzuimd. Zoo heet het, op bl. 95: ‘Niet ver van Haarlem, op het huis den (de) Hartekamp bij Bennebroek, tusschen Haarlem en Leyden, heeft de beroemde linnaeus zich eenen geruimen tijd opgehouden. Dat huis werd destijds bewoond door den rijken koopman clifford, wiens naam en tuin door het werk van linnaeus: Hortus Cliffordianus zijn beroemd geworden. Hier is ook zijn systema van natuurlijke historie ontstaan.’ Moge al cliffords naam in dier voege zijn beroemd geworden, de minnaar der horticultuur weet, dat de vorstelijke verzameling van clifford en zijne edelmoedige ondersteuning het meest tot de ontwikkeling van linnaeus hebben bijgedragen. Nog heden hebben wij mannen als clifford, wier kunstsmaak en edelmoedigheid hand aan hand gaan. Te regt zegt de Heer van der aa, op bl. 97: ‘Bij Zandpoort (gemeente Velzen) moet geen beminnaar der kruidkunde verzuimen, de belangrijke verzameling van den Heer (adr.) van der hoop, op de Hofstede Spaarnberg te bezoeken.’ Spaarnberg is na Westermeer van den Heer faesch gekomen, om de eer, door clifford voor Holland verworven, te handhaven. De kruidkundige merkus doornik heeft, in Hortus Spaarn-Bergensis. Amst. 1849, aangetoond dat Holland teregt trotsch is op een' koopman als de Heer adr. van der hoop. - Doch wij dwalen van ons onderwerp af. De lezer
vergeve ons deze uitweiding!

{==25==} {>>pagina-aanduiding<<}

Den Heer van der aa brengen wij voor dit Handboek onzen dank toe. Het is een nutte, wij zouden bijna zeggen een onmisbare gids voor ieder die, hetzij om belangen, hetzij alleen tot vermaak, andere steden bezoekt. Wij gelooven zelfs dat menig beschaafd ingezeten van Amsterdam, 's Gravenhage, of eene andere groote stad, zelfs in zijne geboortestad, dit Handboek als gids met vrucht zal kunnen gebruiken.
Enkele kleine vlekken hebben wij opgemerkt, op bl. 4 staat: ‘In het Huis zomerdijk bussink, op de Heerengracht bij de Wolvenstraat, kan men de exquiste déjeunés, dinés en soupés, na voorafbestelling, bekomen, terwijl aldaar tevens de voornaamste partijen gegeven worden.’ Dat vinden wij met ‘De Fransche Tuin’ enz. onder het hoofd ‘Schouwburgen,’ waar het niet behoort, wel onder ‘Open-tafels, Portions-tafels of Logementen.’
Zou ook, hetgeen op bl. 16 ten aanzien der Haringvisscherij vermeld wordt, met betrekking tot de terugkomst der eerste buis, als eigenlijk Vlaardingen betreffende, niet beter op bl. 201 zijn tusschen gevoegd? - Doch geen woord meer!
De uitgever heeft voor een goeden druk en nette uitgave zorg gedragen.

Raadgevingen en wenken omtrent de ware strekking der Vrijmetselarij, tot maatstaf voor hen, die verlangen in die orde te worden opgenomen. Naar eene Duitsche schets uitgewerkt door M. en R. Te Nijmegen, bij C.A. Vieweg. 1848. In kl. 8vo. 24 bl. f :-30.

De Vrijmetselarij opgehelderd, door William Preston. Naar de zestiende Engelsche uitgave. Te Gouda, bij G.B. van Goor. 1848. In kl. 8vo. VI en 110 bl. f :-75.

De vereeniging van menschen tot zekere maatschappijen geeft hun ontelbare voordeelen, en heeft zulk een'

{==26==} {>>pagina-aanduiding<<}
heilzamen invloed op het geluk des menschdoms, dat men zich den mensch als redelijk wezen niet kan voorstellen, zonder dat hij tot eene van die maatschappijen behoore. Ofschoon nu de goedertieren Schepper alles zóó heeft ingerigt, dat de mensch als van zelven tot deze vereeniging moest komen, kan het toch niet anders, of dit middel tot bevordering van menschengeluk moet, gelijk al het menschelijke, onderworpen zijn aan gebreken. Van daar dat, zelfs bij de beste staatsinrigting, uit de vereeniging van menschen tot leden van denzelfden burgerstaat nadeelen ontstaan, van welke de mensch in den staat der natuur volstrekt niet zou geweten hebben. Met de vereeniging tot afzonderlijke volken en staten is naauw verbonden de vereeniging der belijders van eene en dezelfde kerkleer. In elke burgerlijke maatschappij kan het ook niet anders of er zijn menschen in van verschillende standen en rangen, die, al zij het dan ook zonder eene opzettelijke en bepaalde vereeniging, toch van zelve, stand voor stand, zich aaneensluiten, en van andere standen afzonderen. Hieruit vloeit voort, dat de menschen, juist door deze vereeniging in maatschappijen, scherper van elkander onderscheiden zijn, in Franschen, Engelschen, Russen; in Christenen, Joden, Mohammedanen; in rijken, gegoeden, behoeftigen en zoo vele andere landaarden, gezindheden en klassen meer, als er op de aarde bestaan: ieder met bijzondere belangen, die dikwerf met de belangen van anderen in strijd zijn en de menschen trotsch, koud, baatzuchtig en mistrouwend tegen elkander maken. Zoo worden de voordeelen, welke uit de vereenigingen tot maatschappijen voortvloeijen, door een groot aantal nadeelen opgewogen. - Maar zouden wij daarom wenschen, dat die maatschappelijke verbindtenissen nimmer waren tot stand gekomen? - Dat zij verre! Zoo groot en menigvuldig is haar nut, dat zij verdienen zouden gezegend te worden, al gingen ze gepaard met nog tienmaal
meer en grootere nadeelen, dan werkelijk het geval is. Wie de koestering van het vuur en het licht der vlam genieten wil, moet zich, wanneer het niet is te vermijden, den rook getroosten.

{==27==} {>>pagina-aanduiding<<}

Maar is de rook niet te vermijden? Kan men het licht en de warmte des vuurs niet genieten, zonder door die plaag gekweld te worden?
Het is de vrijmetselarij, die zich aankondigt als bezittende een' schoorsteen, door welken de rook wordt afgeleid. Met andere woorden: de menschen behooren tot onderscheidene, elkander vijandige volken, kerken en standen, en de vrijmetselarij, gegrond op het beginsel, dat alle menschen kinderen van denzelfden God en Vader, en als zoodanig met elkander verbroederd zijn, stelt zich voor, al die afscheiding er weg te ruimen, of althans te verhoeden, dat ze niet grooter worden dan volstrekt niet te vermijden is, en de gevolgen er van zoo veel mogelijk onschadelijk te maken. Men zegge niet, dat hetzelfde oogmerk door de burgerlijke maatschappijen nagestreefd, door doelmatige inrigting der burgerlijke wetten bereikt zou kunnen worden. - De burgerlijke wetten zijn binnen de grenzen van haar land bepaald; maar de vrijmetselarij strekt zich uit over de geheele oppervlakte der aarde.
De vrijmetselarij, zeggen haren voorstanders, is eene vereeniging van mannen, verheven boven nationale vooroordeelen, in de gevallen, waarin deze hen onregtvaardig tegen vreemden zouden doen worden; van mannen, niet in die mate onderworpen aan het vooroordeel van de kerkleer, in welke zij werden geboren en opgevoed, dat zij onverdraagzaam zouden zijn tegen andersdenkenden; van mannen eindelijk, niet verblind door het aanzien van stand of rijkdom, maar die, door hunne afdalende goedheid, geringen en armen bemoedigen, om zich tot hen op te heffen (⋆).
Daarentegen zeggen anderen: de vrijmetselarij is feilbaar, gelijk alle menschelijke instellingen, en de ondervinding heeft dit overvloedig bewezen. Cromwell bediende zich van de Engelsche Loges, die hij door vertrouwde handlangers liet inrigten tot eene geheime policie tegen de aanhangers van het verdrevene Koninklijke geslacht, terwijl de Schotsche Loges karel II aanhingen en den

{==28==} {>>pagina-aanduiding<<}
Generaal monk voor de zaak der stuarts wisten te winnen, waardoor karel II spoedig weder den troon beklom. Toen jacobus II in 1688, door het Engelsche volk verdreven, te Parijs als balling leefde en de aanzienlijkste vrijmetselaars hem derwaarts gevolgd waren, kregen ook de Jezuiten kennis aan het inwendige der vrijmetselarij, en zij hebben zich later dikwerf van dezelve tot bereiking ‘hunner oogmerken bediend, zoo als gebleken is uit het voorgevallene met den Baron von hundt, johnson en Dr. starke; zoo deed ook napoleon. Over de nuttigheid, nutteloosheid en schadelijkheid van de vrijmetselarij, zijn de oordeelvellingen steeds zoo verschillende geweest, en ook heden nog zoo verre uiteenloopende, dat er aan eene vereeniging der partijen niet te denken is. Wat wij zelven over de vrijmetselarij oordeelen, is ons geheim, verre zij het echter van ons, haar te veroordeelen, veel liever passen wij op haar toe het: Ubi desunt vires enz. en het: In magnis voluisse sat est. Gelijk de alchymie en astrologie, zonder dat hare beoefenaars hun doel bereikten, veel nuttigs hebben doen ontdekken, zoo gelooven wij ook, dat de vrijmetselarij veel goeds heeft te weeg gebragt en ook nog heden te weeg brengt in die landen, waar zij gevestigd is, en niet, gelijk hier, eene maatschappij tot nut van 't algemeen, en voor schier elken tak van zedelijke of verstandelijke behoefte een bijzonder genootschap van liefdadigheid bestaat, hetwelk zich beijvert om goeds te doen en nut te stichten. De voorstanders der vrijmetselarij beweren dan ook, dat zij haar oogmerk zonder twijfel zou bereiken, indien men haar alom onbelemmerd liet werken. Daarentegen beweert de oppositie, dat zij zoo kwaad niet is, als ze zou kunen worden, wanneer men haar
niet bewaakte, maar haar de handen ruim liet, gelijk zij gebleken is, vatbaar te zijn, om gebruikt te worden voor ontwerpen als die der Jezuiten, en van een cromwell en napoleon.
Wat de beide werkjes betreft, die aanleiding geven tot deze uitweiding, No. 1, Raadgevingen enz., begint met een protest tegen de bewering, dat de vrijmetselarij een

{==29==} {>>pagina-aanduiding<<}
middel zou zijn tot bevrediging van baatzucht en luiheid, of een gezellige club waarin men slechts komt om zich vrolijk te maken of sierlijke redevoeringen te hooren, of eene geheime werkplaats tot beslechting van staatkundige of geloofs-geschillen. Na alzoo te hebben aangetoond wat de vrijmetselarij niet is, zal de Schrijver ook aantoonen, waarin zij bestaat; maar hij verklaart niet in zulke bijzonderheden te kunnen treden, die uit den aard der zaak moeten verborgen blijven. De vrijmetselarij wordt dan gezegd een instelling te zijn, dewelke door eene oorspronkelijke en eigenaardige schoone leer de verhevenste voorschriften, geput uit de geschiedenis en toegepast op het menschelijke leven, tracht te onderhouden en de veredeling van geest en hart bij hare leden zoekt aan te kweeken; - eene instelling welke alleen daarnaar streeft, om het edele en reine in den mensch, het zuivere gevoel van menschenwaarde, vrij van de vooroordeelen, die het onderscheid van stand en geloofsbelijdenis heeft doen geboren worden, tot een klaar bewustzijn, tot een doeltreffend levensëlement te ontwikkelen. Wij vinden dit stukje oppervlakkig en opgevuld met afgesletene gemeenplaatsen, even geschikt bijna om elke andere philanthropische inrigting aan te prijzen, In No. 2, De Vrijmetselarij opgehelderd enz. worden I. de voortreffelijkheid der vrijmetselarij ontvouwd, II. algemeene aanmerkingen medegedeeld, omtrent de lessen, de oude ceremoniën en de wetten der verschillende graden; terwijl III. de beginselen der vrijmetselarij worden aangetoond. De Schrijver behoort overigens tot het getal van die vrijmetselaars, van welken eens vrij naïf gezegd is, dat zij den oorsprong hunner orde gaarne zouden opschuiven tot voor den eersten dag der wereldschepping, en hij verwart de mythologie der orde met hare geschiedenis. Of en in hoe ver nu dat medegedeelde geschikt zij om de inwijding en de kennis der geheimen te doen begeeren,
daaromtrent zullen de uitspraken wel verschillen. Aan het verlangen der uitgegevers gelooven wij op de beste wijze te voldoen, wanneer wij zeggen, dat deze werkjes den lezers voor een

{==30==} {>>pagina-aanduiding<<}
geringen prijs iets zeggen van eene broederschap, waarmede zij zich anders niet kunnen bekend maken, dan door werken van klosz, clavel en anderen van grooteren omvang en kostbaarder van prijs.




De bewoonster van Wildfell Hall, door Acton Bell. Naar den tweeden druk uit het Engelsch vertaald, door P. van Os, II Deelen. Te Sneek, bij van Druten en Bleeker. 1849. In gr. 8vo. 692 bl. f 6-90.

De gunstige indruk der werken van walter scott, de bulwers, Mrs. bray, ellis, marsch en zoovele andere Engelsche letterkundigen, heeft zekere voorliefde opgewekt voor de letterkundige voortbrengselen onzer overzeesche naburen, die zelfs bij sommigen zoo groot is geworden, dat de woorden: uit het Engelsch vertaald, reeds aanbeveling genoeg zijn. Onwillekeurig hebben velen hunnen smaak naar dien der Engelschen gevormd. Vandaar dat onze uitgevers met de Engelsche romanlitteratuur hun voordeel trachten te doen, door hare producten op Nederlandschen bodem over te brengen, waartoe vele vertalers, om verschillende redenen, gaarne de hand bieden. Die lust voor Engelsche litteratuur is in vele opzigten een verblijdend verschijnsel. Immers heerscht er in de meeste werken der Engelschen een goede geest, en eene zedelijke en godsdienstige strekking. Scherp staan velen hunner tegen over die der Fransche schrijvers, die, ook onder onze landgenooten, niet weinig ligtzinnigheid, ongodsdienstigheid en zedeloosheid bevorderen. Daarom, zoolang onze Vaderlandsche schrijvers, door eigene werken, den vloed der vertalingen niet kunnen keeren, wenschen wij, dat de smaak in Engelsche werken moge stand houden; indien namelijk de Engelsche litteratuur haar solide karakter blijft bewaren. Intusschen keuren wij niet onvoorwaardelijk alle Engelsche werken goed: ieder werk moet ook zich-zelven aanbevelen door innerlijke waarde, en met de beste voortbrengselen in dat genre de vergelijking kunnen door-
{==31==} {>>pagina-aanduiding<<}
staan. Om te onderzoeken of ook de bewoonster van Wildfell Hall aanbeveling verdient, zetteden wij ons neder. Met zekere voorliefde namen wij het werk in handen; deels doordien wij,
van denzelfden vertaler en uitgever, in het vorige jaar den zoo wèl geschreven roman Angela (⋆) hadden ontvangen; deels ook door Engelsche aankondigingen, algemeen verspreid, en waarin: de bewoonster van Wildfell Hall hoogelijk wordt geprezen. Wij dachten daarbij wel aan het oude, ware spreekwoord: ‘goede wijn behoeft geen' krans’ vergaten ook den geest der eeuw niet, die wil, dat alles hoog worde opgevijzeld. Zooveel mogelijk echter wierpen wij elk vooroordeel van ons, en volbragten de lezing, doch werden spoedig in de hooge verwachting, die wij koesterden, te leur gesteld. Het doel van den Schrijver, om afschuw in te boezemen van eene losbandige levenswijze, is prijzenswaardig; maar moet het dan bevlekt worden door schetsen van ruwe drinkgelagen en echtelijke ontrouw? - door mededeeling van brasserijen en onzedelijke gesprekken van verdierlijkte dronkaards in tegenwoordigheid van hunne vrouwen? Van plaatsen waar uitdrukkingen gebezigd worden als deze: ‘Vaar dan ter hel, jou onbeschaamde slet?’ (deel II. pag. 41.) - Waar het onbewimpeld gedrag van zoovelen geschetst wordt, die in alle opzigten den naam mauvais sujets verdienen? Gelijk vele beschrijvingen hoogst onkiesch zijn - zoo komen er ook uitdrukkingen voor, stuitend voor het gevoel; - ‘walging’ en ‘walgelijk’ leest men er bij herhaling; soms tweemalen op dezelfde bladzijde, als op bladzijde 202 van het eerste deel; aldus ook het zoo kwetsende woord ‘slet.’ Het is een zonderling denkbeeld van vele schrijvers,
door zulke tooneelen de jonge lieden van het verkeerde te willen terug houden; zij vergeten dat het hoofd er door opgevuld wordt met slechte voorstellingen en het hart met onreine

{==32==} {>>pagina-aanduiding<<}
indrukken; dat de zonde in hare verleidelijkste gedaanten voor hunnen geest gebragt, de verbeelding ontvlamd en de zinnelijkheid geprikkeld worden. De schrijvers, indien 't hun waarachtig te doen is om nut te stichten; indien zij instemmen met acton bell, waar hij in het voorberigt zegt: ‘intusschen zal ik blijven trachten, de nederige talenten, die God mij verleend heeft, ten meesten voordeele mijner natuurgenooten aan te wenden,’ moeten hunne lezers zóó tot het edele en reine opwekken, dat kwaad en zedeloosheid wanklanken worden voor hun gevoel. Of een roman als deze voor Engeland beter is berekend, willen wij niet navragen: verdierlijking door den drank is er in vele clubs geene vreemde zaak; zooverre is het Goddank! in Nederland nog niet gekomen. - Overigens is deze roman niet boven het middelmatige. Kracht is er weinig in; nieuwe denkbeelden, verheffing van stijl, dichterlijk proza, schitterend van keurige beelden of sierlijkheid van taal, zoekt men er nagenoeg te vergeefs; men mist gloed zelfs waar die 't meest zou voegen, b.v. waar gilbert, zijne dwaling ontdekkende, met hartelijk berouw vergiffenis vraagt aan zijnen verongelijkten, mishandelden vriend laurence. Het slechte karakter van huntingdon is vrij goed volgehouden, gelijk ook dat van zijne in heilige pligten volhardende vrouw. Ook aan het sterfbed zelfs van haren echtgenoot, vindt helena weinig ander loon voor hare deugd, dan de inwendige bewustheid haren pligt volbragt te hebben: een loon, voor de meesten niet bekoorlijk genoeg om er naar te dingen.
Taal en stijl zijn in het algemeen vrij zuiver; behalve dat vele volzinnen te lang zijn. Drukfouten zijn er niet vele; wij rekenden het niet der moeite waard die op te teekenen. Het gebrek van vele Engelsche romans, dat zij te gerekt zijn, vindt men ook hier. Het dagboek van helena, 375 bladzijden groot, beslaat meer dan de helft van het geheele werk, en had zonder schade voor de helft kunnen worden doorgestreken. Wij hopen dat Vertaler en Uitgevers in het vervolg gelukkiger keuzen zullen doen en daardoor toonen zullen, den goeden

{==33==} {>>pagina-aanduiding<<}
smaak en het zuivere gevoel van ons Vaderlands publiek te behartigen.
†-.





Bijdrage tot de kennis der geschiedenis van het ontstaan en den verderen aanwas der Stad Middelburg, en den stroom der Arne, door J. Ehrlich. Te Middelburg, bij van Benthem en Jutting. 1848. Gedrukt voor rekening van den Schrijver. In kl. 8vo. 59 bl. f 1-75.

Voor een boekje als dit over de geschiedenis van slechts een gedeelte van eene stad zal, in een Tijdschrift van zoo algemeene strekking als het onze, wel niet meer dan een woord tot aankondiging verlangd worden. Wij bepalen ons alzoo tot de opmerking, dat men te Middelburg wèl bekend moet zijn, om den Heer ehrlich overal goed te kunnen volgen. Bij Ref. was dit geen bezwaar, en het weegt in het algemeen ook minder, als men bedenkt, dat het boekje buiten Middelburg niet veel belang kan wekken. Overigens lazen wij deze Bijdrage met genoegen, en wij kunnen er bijvoegen, dat zij verrijkt is met eene uitmuntende houtsneeplaat en platten grond.

De Maleijer in Nederland, of: hoe een vreemdeling oordeelt. Een oorspronkelijk Nederlandsch verhaal, door A. van de Werken, schrijver van ‘de Erfenis.’ Te Alkmaar, bij H.J. van Vloten. 1848. In gr. 8vo. IV en 375 bl. f 3-60.

Wij kunnen den persoon en de gedragingen van dien Maleijer maar niet belangwekkend vinden, hoewel hij, even als de wijzen, uit het Oosten kwam. Welk ander onervaren vreemdeling zou, om menschenkennis te vergaderen, te Amsterdam geheel alleen gaan naar eene danspartij, in eene herberg? Geen wonder, dat hij zonder hoed er uit, en, ofschoon onschuldig, bij de policie in verdenking kwam van deelhebbing aan eene kloppartij, die hij had bijgewoond. Te Breda brengt de

{==34==} {>>pagina-aanduiding<<}
Schrijver zijnen held in aanraking met Jezuiten, maar schildert die vaders zoo onnatuurlijk en overdreven af, dat wel niemand, die ooit hen tegenkomt, aan zulk een signalement hen zal kunnen herkennen. Dat het werk den lezer voldoen zal, gelooven wij niet; waar wij gunnen hem gaarne de proef, die, vermits het boek geene ketterij in de wereld zal brengen, zonder gevaar kan genomen worden.










Jaarboekjes voor 1850.

(Eerste Verslag.)

De steller dezes, voor de twaalfde maal zich nederzettende tot het geven van een kort overzigt der jaarboekjes, wenscht allen, die dit zullen zien of hooren, ruimen zegen en alles goeds in het aangevangen jaar, waarmede de eerste helft dezer eeuw zal eindigen! - Hij neemt de vrijheid, op hetgeen tot vermaak dient eerst te letten na dat hetwelk meer aan het nuttige is toegewijd, en bepaalt zich, gelijk vroeger, alleen tot die jaarboekjes, welke ter aankondiging zijn ingezonden.

Nehalennia. Jaarboekje voor Zeeuwsche geschiedenis en letteren. Uitgegeven door H.M.C. van Oosterzee. IIde Deel. Te Middelburg, bij Gebr. Abrahams. f 1-60.

Het eerste deeltje van deze belangrijke onderneming schijnt bijval genoeg te hebben gevonden, om het tweede in het licht te geven, waarbij, even als in het vorige jaar, een naauwkeurige, vooral voor Zeeland ingerigte Kalender gratis gevoegd is. Dit deel, opgedragen aan den beroemden kenner van Zeeuwsche oudheden j. ab urecht dresselhuis, wordt geopend met eene uitvoerige ook voor de meer algemeene kennis der trapsgewijze vorming van Zeeland hoogst belangrijke verhandeling van wijlen Mr. verheije van citters, die het verlangen naar meer bijdragen uit de nalatenschap van dien ervaren geleerde opwekt. De provinciale Archivarius van

{==35==} {>>pagina-aanduiding<<}

visvliet deelt een overzigt mede van het archief der voormalige stad Reimerswaal, waaruit men het belang leert zien van de bekendheid met papieren en perkamenten, vroeger te veel veronachtzaamd. De Eerw. kuyper doet der Zeeuwen tegenstand tegen het Munstersche vredestraktaat kennen en op de juiste waarde schatten. Mr. de wind geeft iets over het leven en de schriften van j. de kanter, philz., kort en misschien al te weinig uitgewerkt. Dresselhuis levert eene allerbelangrijkste bijdrage over een gansch onbekenden Middelburgschen abt en Ds. was een welbewerkt stukje over een plaatselijk gilde te St. Maartensdijk, waar vaderlandsche opgewektheid zich zou te leur gesteld vinden, indien zij besloot tot eene bedevaart naar het graf van frank van borselen. Korter, maar daarom niet minder belangrijk is eene mededeeling van Dr. jansen, waardoor de actiën van zeker, lang als onecht ter zijde geschoven beeldje rijzen. Ook het overige is zeer belangrijk; vooral wat de Redacteur mededeelt tot antwoord op gedane vragen. Wij wenschen dit solide oudheidkundige jaarboekje de opname toe, die het allezins verdient, en daarmede ook den uitgever schadeloosstelling voor de nette uitvoering.

Almanak voor Landbouwers en Veehouders, bevattende vele nuttige zaken, om van den landbouw en de veeteelt de meeste voordeelen te trekken. IVde jaargang. Te Leeuwarden, bij W. Eekhoff. f :-30.

Een goedkoop boekje, dat iedere aanwijzing of opmerking slechts met een halven cent doet betalen. Het bereike zijnen kring en zij er nuttig. De landbouw is bij ons nog niet genoeg ontwikkeld. De toekomst van het vaderland hangt er van af. De overbevolking en het pauperisme kwellen en dreigen ons, vrij wat meer dan een paar ton meer of minder op de Staatsbegrooting; en liever dan een postje hier en een postje daar weggecijferd of beknibbeld te willen hebben, moest, naar ons gevoelen, ieder het oog slaan op de duizenden

{==36==} {>>pagina-aanduiding<<}
bunders onbebouwden, maar bouwbaren grond, die duizenden menschen voeden en den lande schatten opbrengen kunnen. Wij bevelen het nuttige boekje met nadruk aan.

Aurora; uitgegeven door Mr. J.I.D. Nepveu en S.J. van den Bergh. Te Haarlem, bij A.C. Kruseman. f 4-90.

De verandering van uitgever heeft aan dit prachtboekje geen nadeel gedaan. Het is even net van druk als zijn voorganger, en even sierlijk van band en van plaatwerk; welk laatste nu geheel inlandsch is, en waarin de twee koningszonen aan het hoofd staan, aan wier beminnenswaardige moeder het boekje ook weder is opgedragen. Heeft de eerstgenoemde redacteur ditmaal zijn pleegkind met geen' enkelen regel bedacht; zijn vlijtige medehelper heeft een uitvoerig vers gerigt aan de prinsen, vaderlandsch van toon en zonder vleijerij. Dat de jongste den naam van maurits draagt, geeft nadruk aan het gedicht; maar ook, dat de oudste eenmaal als koning den naam van willem IV zal dragen, eene fraaije wending. Bij nog een plaatje heeft van den bergh een lief gedichtje geschreven: de visscher van Zandvoort, waarvan dit Axiomatische volkomen waar is:

..... had ons Holland bij het goed 
Waarom we 't dankbaar eere geven, 
Voor varensgasten, die het leven 
In d' oorlog wagen op den vloed, 
In d' ouden dag een wijkplaats over, 
Als ginds de Brit zijn zeelui biedt; 
Ons mael was dan zoo vaek niet pover, 
Ons bakjen vaek zoo ledig niet. 

Een ander plaatje behoort bij een gedicht van schimmel: pieter dirkszoon hasselaar, een gedicht, waarin groote heerschappij doorstraalt over en ervarenheid in het werktuigelijke der kunst - verdiensten op welke wij hoogen prijs stellen; te meer wanneer zij, gelijk hier, een voertuig onderscheiden van echt poëti-
{==37==} {>>pagina-aanduiding<<}
sche gedachten en situatiën, die niet altijd in de hedendaagsche poëzij worden gevonden. Waar het eene met het andere als hand aan hand gaat, let men niet op vrijheden als:

Bij d' uitval en bij d' aanval de eerste 
In 's vijands loopgraaf staâg de veerste. 

of:

Waar hij behoedzaam om zich spiênd, 
- - wacht hield bij zijn jongen vriend. 

onmiddellijk daarop volgt een kabinetstukje van tollens: tevredenheid, zoo gemakkelijk rollende, dat men zou meenen ook zoo te kunnen dichten. Geest en luim komen ons te gemoet uit een stukje van van zeggelen en een van brester. Rond en ruw, in echten zeemanstoon, soms diep in 't gemoed grijpende, zijn de zeemansliedtjens (wij geven de eigene spelling) van van lennep. Hoog ernstig daartegen eens leeraars roeping door wijsman en de boetvaardige bij het kruis, door ten kate, waarbij een plaatje behoort, de Zaligmaker aan het kruis; een verheven onderwerp, en gegraveerd naar eene fraaije indrukmakende schilderij van kruseman, te 's Hage. Het gedicht bevat enkele uitdrukkingen, die Ref. niet zou kunnen onderschrijven; maar dat verandert, ook voor hem, niets aan de poëtische waarde van het stuk. Hofdijk levert twee legenden, minnelist en de moedervloek, en de bull, de legende van den Drachenfels. De laatstgenoemde voegt ook, bij een plaatje, waarop van kampen de teekening van zijn meesterstuk, het stadhuis van Amsterdam, laat zien, een gedicht, waarin met volle regt de reeds zoo dikwijls geuite klagt wordt herhaald over de veranderde bestemming van dat grootsch gesticht.

Van sooveel steens omhoogh op sooveel houts van onder, 
Van sooveel kostelicks, soo konstelick verwrocht, 
Van sooveel heerlickheits tot sooveel nuts gebrocht. 

Van ten kate moeten wij nog noemen een zang des tijds, waarvan het hoofddenkbeeld is, dat de toepassing der werktuigkunde de oogmerken van God met de

{==38==} {>>pagina-aanduiding<<}
menschheid bevordert, en de komst van het groote godsrijk bespoedigt, door de menschen, bij minder ligchaamsarbeid, meer tijd te geven tot denken. Het gedicht telt vele plaatsen en gezegden vol schoonheid en kracht. De zaak zelve is voor verschillende beschouwingen vatbaar. Van dorbeck lazen wij een stukje met veel genoegen, omdat wij het geheel vrij vonden van het zinledige, waarin deze dichter wel eens dreigde te vervallen. Het lieve gedichtje van de genestet maakte een aangenamer indruk op ons, dan het opschrift: aan een heereboer. De opwekking tot gerustheid in God, bij het woeden der cholera, van witruys, zal met genoegen en stichting gelezen worden, zoo dikwerf deze ziekte - God wende haar af! - in het vaderland woedt. Heije geeft zangen, vervaardigd voor eene onderwijzers-bijeenkomst; engelen eenige minnedichtjes; gewin eene kleinigheid, en winkler prins een gedicht aan den wind, waarvan de conceptie eenigzins prozaisch voorkomt: de verschillende uitwerkselen van den wind op de zee, in de zandwoestijnen; op de Alpen, enz.; doch de behandeling is gespierd en hier en daar uitmuntend. Wij zouden van van zeggelen of brester wel eens een luimig vers aan den wind willen lezen, in de manier van hoffhann, waarin ook de overdragtelijke beteekenis effect kon doen. Eenigzins in dezelfden gespierden trant, maar minder uitgewerkt, is aan de zee door van der star-Eindelijk gaf da costa eene Portugeesche legende, die de laatste plaats bekleedt; zeker om het oude: ‘einde goed, alles goed;’ hetgeen hier echter ook buitendien wáár zou zijn.
Van het proza opent de Schrijfster van ‘te laat’ de verzameling met eene ‘historische schets,’ getiteld: luchtspiegelingen, over welk natuurverschijnsel de vrij lange inleiding loopt tot een stuk, dat wij niet beter weten te noemen dan: eene psychologische levensgeschiedenis van den Zweedschen scheikundige scheele, uit het oogpunt zijner teleurstellingen. Er is veel schoons en waars in, doch het geheel kwam ons te vol voor, alsof de Schrijfster ál hare denkbeelden op eens had

{==39==} {>>pagina-aanduiding<<}
willen geven, uit vrees van ‘te laat’ te komen. Het slot is voortreffelijk. Eene plaat, doch als zoodanig van weinig uitdrukking, behoort bij eene novelle van van koetsveld, die zijne meesterlijke schilderkunst van tooneelen bij den minderen stand niet verloochent, en diepe blikken werpt in levensvragen van onzen tijd. Kneppelhout, klikt regt luimig van de plagerijen van studenten op een reisje in Zwitserland, waardoor ‘de Baron von hagen van tolhoeve geen pliezier heeft;’ er is eene groote losheid van dialogiseren in. Ernstiger en deftiger toon slaat onze begaafde toussaint aan, waar zij anna maria schuurman laat optreden en haar een gesprek in den mond legt ter ontwikkeling en verdediging van hare godsdienstige gevoelens; zoo als onze beroemde romancière haar beeld uit hare schriften heeft opgenomen. De behandeling is, ofschoon ons oordeel over de vermaarde volgelinge van delabadie als zoodanig minder gunstig zij, voortreffelijk, en het geeft ons een aangenaam gevoel, dat het Nederland van de negentiende eeuw geenen minder roemrijken vrouwennaam aan de nakomelingschap zal hebben over te brengen, dan dat der zeventiende.
De naam van toussaint brengt ons op den

Almanak voor het Schoone en Goede. Te Amsterdam, bij G.J.A. Beijerinck. f 1-80.

dien zij, de Redactrice, zelve met een uitmuntend verhaal heeft verrijkt, waarin de meest valsche positie, die voor eene vrouw mogelijk is, door het fijn gevoel eener vrouw in een treffend licht geplaatst wordt. Konden wij van dit lieve boekje, het dertigste van zijne soort, ook zeggen; wat van de Aurora gold, ‘einde goed, al goed!’ Maar de dichter beeloo door het inzenden van een stukje (in proza), voor het laatste plaatje bestemd, doch dat geheel het voorkomen heeft van opzettelijke vleijerij, en de Redactrice door het plaatsen van dat stukje, 't welk het jaarboekje besluit, hebben, naar ons gevoelen, den indruk van het geheel voor vele lezers benadeeld. Ove-
{==40==} {>>pagina-aanduiding<<}
rigens is het meeste van hetgeen wij in dit lieve boekje vinden inderdaad schoon en goed. Een juweel van het eerste water en den heerlijksten gloed is het door naïveteit, keurigheid van schildering en diep gevoel uitmuntende stukje van tollens, ‘de vogelen.’ - Withuys toont ook de romantische proza-pen te kunnen voeren, in de onderhoudende novelle: de groet uit Duitschland, die inderdaad (de Schrijver verzekert, dat dit geval gebeurd is) een treffend bewijs geeft van hooger invloed op 's menschen lotgevallen, en van het loon dat goede daden somwijlen reeds op de aarde verwerven. Bij het poëtische, lieve schilderijtje (hier en daar wel wat gemaniëreerd) van van den bergh, zal menig lezer misschien een vroegeren jaargang naslaan, waar een lief plaatje en een welgeschreven stukje over margreta van kalslagen is te vinden. Regt stil en fijn gegraveerd is 't plaatje, waarbij 't b een paar geestige regels: het schaatsenrijden heeft geschreven, De bedevaart van dorbeck is eenigzins onbepaald van gedachte, maar fraai van bewoording en vloeijend
geversificeerd. De Schrijfster van ‘te laat’ neme het niet kwalijk, dat wij, hulde doende aan hare uitstekende talenten en fijne opvatting van den bijbel, zoo als ook strijd en vrede die hier toonen, de liefhebberij om het proza noodeloos met dichtregelen te doorvlechten, verouderd en smakeloos vinden. Wanneer zal het toch (zie bladz. 69) aan de belletrie eens behagen, de aardigheid te laten varen van den Orion te vertoonen in een zomeravond!? wat het zeggen wil ‘dat de Heer de strengen wil ontbindt’ van dat starrenbeeld, verklaren wij niet te verstaan. Doch der vrouwe zij een astronomisch bokje edelmoedig vergeven. Van der pot heeft op de gouden bruiloft van ouders een hartelijk gedicht begonnen met toespeling op het goudzoeken in Californië. Een klein stukje van hecker boeit ons door de sierlijkheid van taal, schoon de stof is afgesleten. Het sterfbed van karel wordt ons vertoond door a. pierson: een kalm tafereel van een ontzettenden toestand, boven 's dichters kracht. ‘wen westerzonnen’ is eene leelijke alliteratie. Alberdink thijm levert in ‘de poëzij en 't

{==41==} {>>pagina-aanduiding<<}

lammetje,’ proeve van een verjaarvers aan jongste zusters, dat zoo curieus is als nieuw; maar zeker door niemand zal worden nagevolgd. Het bedroeft ons zoo iets gedrukt te zien van een verdienstelijken man, die zichzooveel moeite geeft om de kunst op te bouwen. Er is geen ander bewijs noodig, dat hij of in de poëzij op een verkeerden weg is, of dat zijne théoriën schipbreuk bij hem-zelven lijden op de practijk. De zetel der poëzij is in 't hart en niet in 't hoofd. Moge 't lot van die ‘poëzij en 't lammetje’ hem bewegen, om den te lang overdolven poëtischen aanleg, dien hij draagt in zijn hart, dáár te ontwikkelen, dan zouden wij, die hem en zijn poëtischen aanleg hoogachten, maar ‘de poëzij en 't lammetje’ niet verstaan, zelfs niet lezen kunnen, den druk dier misgeboorte een geluk achten! - Na dit stukje komen we aan de reeds genoemde fraaije novelle van de Redactrice, die door de bekende anecdote van den weifelende ezel, hier door Mr. j. van lennep bewerkt, wordt opgevolgd. Withuys leverde een tekst bij een plaatje, waarop napoleon wordt afgebeeld, eenen boer naar den weg vragende, welke niet gemakkelijke taak hij in blijspeltoon zoo goed mogelijk heeft volbragt, door 't mededeelen of verzinnen van eene anecdote, die niet onaardig is.

Holland. Almanak voor 1850. Uitgegeven door Mr. J. van Lennep. Te Amsterdam, bij P. Kraay, Jr. f 3-50.

Uitvoerig en hoogst naauwkeurig als ten vorigen jare, is de Kalender van dit jaarboekje, dat Mr. van lennep niet alleen verzameld, maar ook verrijkt heeft met bijdragen. Vooreerst een prozastuk over zijne reize naar een oudheidkundig Congres in Engeland, of liever over den last dien hij had van het tijdelijk verliezen van zijn koffer; een weinig beduidend maar onderhoudend vlugschrift, dat de flaauwe en slecht gedrukte houtgravuren niet noodig had, die er in zijn geplaatst. Ten tweeden: een paar stukjes in poëzij, waarvan het eene: ‘Een brief,’ dien men lezen moet, vol geest en naïveteit en zijns geheel waardig is. Ten derden: eene korte ironieke kronijk, waarin veel, doch niet alles geest is. Van de

{==42==} {>>pagina-aanduiding<<}
schrijvers en dichters bij andere jaarboekjes genoemd, vinden wij hier, gelijk 't niet wel anders kan wezen, de meesten terug: tollens met eenen hartigen feestdronk: het vaderland; van den bergh en hofdijk, met historische romancen; wijsman, met een vers op 's konings intogt, waartoe wij met eenige bevreemding elders geene tegenhangers vinden, evenmin als op het overlijden van willem II. De bull en van zeggelen schreven geestige teksten bij een paar van de keurige plaatjes; een tot hetzelfde doel vervaardigd ijsstukje van brester is langer, maar - juist daardoor misschien - minder puntig en naïf, dan men anders van hem gewoon is. Withuys levert eene in den vorm zangerig geversificeerde, in den geest zeer naïve landelijke romance: Bart en Elsje; schimmel een schilderachtig fragment: Beatrix; ten kate een zoo genaamd liedeken in zijn bekenden trant en de genestet een paar luimige bijdragen, van welke de eene kennelijk ten gevalle van het plaatje is gemaakt. - Dit poëtische gedeelte wordt voorafgegaan en afgewisseld door nog andere prozastukken, onder welke eene uitvoerige, ingekleede beschrijving van den Helder voor 35 jaren, voor 15 jaren en nu, door den Eerw. sonstral, de eerste plaats inneemt. Het is in het jaarboekje Holland de regte plaats, om vaderlandsche personen, gebeurtenissen, plaatsen en zeden, te doen kennen of te herinneren. Daarom vonden wij hier met genoegen vijf brieven van jan de witt, medegedeeld door den heer lotsy; de beschrijving van het uitreiken eener vlag bij het uitzeilen der haringbuizen van Enkhuizen door
zenobie van lennep; eene bijdrage over de oude groote vischmarkt te Amsterdam, een weinig droog, door p. scheltema en eene korte herinnering aan brecht proosten, de Haarlemsche Arria, door Mej. toussaint; zoodat, behalve de verloren koffer van den Redacteur, slechts ééne schets, van de bull, tot het gebied van de proza-bellettrie behoort. Wij ontveinzen den aangenamen indruk niet, dien dit op ons maakte. Die onophoudelijke novellen, waarin alles doorgaans met een huwelijk eindigt, moeten ook bij de beste inkleeding toch eindelijk vervelend worden, en daar zijn ook andere plaatsen voor geschikt. Regt

{==43==} {>>pagina-aanduiding<<}
goed is het, dat Holland zich onderscheide door het vaderlandsche: de geschiedenis, de plaatsbeschrijving. Hoe vele gebouwen, halfvergeten feiten, en wat niet al! leveren rijkdom van stof, die, met smaak bewerkt en met smaak aangeboden, het nuttige voegen bij het aangename. En de wereld, waarin de pracht-almanakken zich bewegen, om spoedig weder plaats te maken voor Fransche en andere romans, die wereld vergeve het ons, als wij twijfelen, of de kennis van het vaderlandsche wel zoo algemeen zij, dat men zulke herinneringen, als wij bedoelen en hier aantreffen, overtollig moet achten. Daarom wenschen wij dat Holland zich meer en meer een bepaald doel - ook in de poëzij - voorstelle en het algemeene liever aan anderen overlate. Wij gelooven niet, dat het aangeduide minder bijval zou vinden dan ‘zoetelijke onbeduidendheden,’ om met toussaint te spreken; - daartoe hebben wij te goede gedachten van den vaderlandschen zin bij onzen beschaafden stand, en van zijne ontvangbaarheid voor indrukken, die dezen zin opwekken en verlevendigen.

Amanak voor Hollandsche Blijgeestigen. Te Schoonhoven bij S.E. van Nooten. f :-60.

Vonden wij tot ons leedwezen in de drie aangekondigden ising niet, wiens op het ijs ons nog niet ontdacht is, hier geeft hij een verhaal, dat wij, ofschoon het los en levendig geschreven zij, met dat vroegere niet op éénen dag noemen kunnen. Ook dat van krabbendam beduidt weinig, maar is voor dit jaarboekje, door zijne levendige inkleeding, zeer geschikt. Aan het fragment van een catalogus is weinig geestigs; men zegt er ons een vervolg van toe, en wij hopen, dat er deze aanmerking dan niet van moge gelden. Slechts een paar versjes zijn minder ‘blijgeestig;’ geen enkel overschrijdt, of komt ook maar nabij de grenzen van onwelvoegelijke of laffe boert. In dit opzigt is het merkwaardig, zulk een Almanak voor blijgeestigen te leggen naast een Oud-Hollandsch Blij- of Kluchtspel, zelfs van onze eerste vernuften en aanzienlijke mannen, b.v. eenen huygens, die ten hove verkeerde. Men zegt, dat onze voorouders

{==44==} {>>pagina-aanduiding<<}
zedelijker dan wij waren; wij willen 't niet tegenspreken; maar het is toch moeijelijk te gelooven, dat hunne grappen, waar zoo veel van St. Anna onderliep, het eene oor in en het andere weder uitgingen. Zouden de eer onzer brave voorouders in het geringste zelfs te willen verkorter, mogen we doen opmerken, dat de beschaving ons bevrijd heeft van veel aanstootelijks in de taal van scherts en luim.

Gelderschen Volks-Almanak. Te Arnhem, bij Is. An. Nijhoff. f :-75.

Was dit boekje in de laatste jaren minder dan vroeger een uitstekend volksboekje, door hetwelk de gewestelijke geschiedenis en oudheidskennis bevorderd, nuttige inrigtingen aangemoedigd, volkszeden bekend, volksvooroordeelen bestreden, en tevens onderhoudende lectuur gegeven werden; - de nieuwe Redacteur, die zijne roeping zoo wèl toont te begrijpen, nam eerst kort geleden de leiding er van op zich, en het zou onbillijk zijn, daar hij reeds aanvankelijk niet ongelukkig geslaagd is, hem een votum van vertrouwen te weigeren. Het jaarboekje is overigens te gevestigd, om nog aanprijzing noodig te hebben.
De jeugd ontving ook nu weder den

Almanak voor de jeugd; door C. van Schaick. Te Amsterdam, bij G.J.A. Beijerinck. f 1-40.

in koker en carton en met gekleurde plaatjes; zonder dat f: -90. De naam van den Redacteur is aanbeveling genoeg.

Almanak in miniatuur voor kinderen; uitgegeven door F. van Spall en P.J.V. Dusseau. Te Schoonhoven, bij S.E. van Nooten. f :-40.

Het is voldoende te zeggen, dat dit jaarboekje weder verschenen is en noch in gepastheid van inhoud noch in netheid van plaatwerk bij zijne voorgangers achterstaat.

h.m.





{==45==} {>>pagina-aanduiding<<}

Boekbeschouwing.

Drie Preken onder Lodewijk XV, door L.F. Bungener, Schrijver van eene preek onder Lodewijk XIV enz. Iste Deel. Eene preek aan het hof. - Te Zutphen, bij W.J. Thieme. 1849. In gr. 8vo. II en 326 bl. f 2-50.

De Heer bungener heeft ook in ons Vaderland met zijne preek onder lodewijk XIV wèlverdienden bijval en roem verworven, en wij twijfelen geenszins of ook deze arbeid zal door het publiek met toejuiching worden begroet. Het eerste deel, dat wij nu aankondigen, bevat eene preek aan het hof. Misschien zal deze of gene, den titel lezende, en zich het vorige werk herinnerende, op het vermoeden komen, dat hier weder eene bijdrage tot de geschiedenis van de kanselwelsprekendheid wordt geleverd. Niets minder dan dat. Het Eerste deel bevat, in het bevalligste kleed, eene historische studie van de achttiende eeuw; bepaaldelijk van het leven in de hoogere kringen onder lodewijk XV. Wij staan verbaasd over het gelukkig vernuft, waarmede de Schrijver de waarheid zoo gemakkelijk zich doet bewegen in het kleed der verdichting, en de verdichting tot waarheid verheft. Ja, zoo waren die mannen welke hij laat optreden. Zij konden niet anders spreken, zij moesten zóó handelen. Hij heeft ze zoodanig voorgesteld, dat, wanneer eene toovenaresse van Endor hen uit het schimmenrijk konde oproepen, om nog eens de wereld met hunnen adem te bezoedelen; neen, enkel om dit boek te lezen - zij-zelve in twijfel zouden staan, of de Auteur niet de woorden uit hunnen mond hadde opgevangen.
Wie met de geschiedenis van het hof en den tijd van den nietigen en zedeloozen lodewijk XV bekend zijn, mogen bij het lezen van dit boek een heerlijk genot verwachten: geest, hart en verbeelding vinden hier voedsel:

{==46==} {>>pagina-aanduiding<<}
De hoogste belangen der menschen worden hier besproken, hunne dwaasheden niet uitgezonderd. De contrasterende karakters van een rabaut, een d'alembert, een bridaine, een in de wereld verzonken bisschop van Meaux, een sluwen desmarêts, een geslepen choiseul, en dan het hof met zijn richelieu en pompadour, en met een koning, die slechts dan uit zijne verveling ontwaakt, als hij hoort, dat voltaire de Franschen het volk durft noemen, doen dit reeds verwachten.
Het spreekt van zelf, dat de laatste beweging der verdrukking, welke de Protestanten hadden doorgestaan, niet verzwegen zal worden. Wij zijn verplaatst in het jaar 1760, en de dageread der verdraagzaamheid breekt over Frankrijk aan. Bridaine vertegenwoordigt haar op een godsdienstig terrein, edel en regtschapen. De mannen van de Encyclopédie trekken voor haar ten velde, uit zelfzucht, onverschilligheid en afkeer van alle godsdienst. Het ongeloof reikt het geloof als bij vergissing de hand, de losbandigheid laat zich inënten op den boom der vrijheid. Allerpikantst is de schildering van eene soirée bij d'alembert, waar wij diderot, marmontel, danulaville, helvetius en d'holbach ontmoeten; allen bedorven kinderen van een tijd, die op het uiterste ligt; kwade voorteekens voor de toekomst, fakkeldragers bij de aanstaande uitvaart van godsdienst en zedelijkheid. In die verzameling verschijnt rabaut, de ernstige prediker van de kerken der woestijn, de krachtige pleitbezorger voor zijne lijdende broeders, met al de majesteit van een geloof, dat geene aanspraken maakt op de wereld en toch de wereld overwint.
Met korte en fiksche trekken heeft bungener den godsdienstigen en maatschappelijken toestand dier dagen geteekend. Ja, zoo was het. Het Frankrijk der bourbons neigde ten ondergang. De uitputting van den Veertienden lodewijk werd zigtbaar in de uitgeputheid van zijnen vijftienden naamgenoot, en na dezen bleef er nog slechts een goedhartige doch zwakke lodewijk over, om, als uitgediend, te worden weggeworpen. Twijfelarij, ongeloof, ontevredenheid, vrees en hoop worstelden on-
{==47==} {>>pagina-aanduiding<<}
derling. Maar laat ons voor een oogenblik bungener-zelven hooren:
‘Alle neigingen, alle behoeften van den mensch, zoo goede als kwade, zoo reine als onreine, spanden op dit oogenblik zamen tegen de gevestigde orde, of liever wanorde.
Alle beginselen, zoo goede als kwade, zoo zuivere als onzuivere, waren, in deze orde van zaken, zoodanig vermengd, dat niemand nog kon bepalen, wat er later te behouden of te vernietigen zijn zou.
Vandaar, zoo in de verdediging, als in de bestrijding, gemis aan overeenstemming, tegenstrijdigheden, dwaasheden.
Men vordert vrijheid en, vóór dat men haar heeft, brengt men haar reeds in opspraak door al de aanmatiging, al de buitensporigheden der losbandigheid.
Des morgens predikt men de deugd; des avonds spot men met haar en leert men anderen met haar spotten.
Spreekt men tot het volk, zoo zegt men de natie; spreekt men van het volk, men zegt het canaille.
Men vergoodt fénélon, maar terwijl men van hem een sterken geest, bijna een ongeloovige maakt.
Men vervloekt de vleijers van lodewijk XIV, en men knielt voor lodewijk XV.
Men spreekt met groote minachting van montespan en maintenon, en er is geen wierook genoeg voor Mevrouw de pompadour.
Het volk, dat nog geene regten heeft, verbeeldt zich die reeds te bezitten; de grooten, die regten hebben, durven er geen geloof of waarde meer aan hechten.
De Parlementen willen voor de vertegenwoordigers doorgaan van het volk, dat nog niet bestaat, en men legt hun het zwijgen op in naam van het koninklijk gezag, dat zijn einde nabij is.
In alles, overal en in alle gedaanten: twijfelarij, ongeloof, ontevredenheid, vrees of verlangen, of, beter gezegd, vrees en verlangen te gelijk.
Door zoo vele verschillende winden geteisterd, geslingerd tusschen bekende en onbekende klippen, vraagde

{==48==} {>>pagina-aanduiding<<}
de manschap van het oude schip zich af, even als de heidenen bij noodweer, wien men in zee zou werpen, om de goden te verzoenen.
Drie mogendheden stonden tegen elkaar in slagorde:
De wijsbegeerte, onder wier banier alle nieuwe idéën zich schaarden.
Het koningschap, het symbool en middelpunt van alle oude idéën.
De kerk, eindelijk, die de wijsbegeerte verfoeide en het koningschap mistrouwde.
Terwijl het koningschap en de kerk voor het uiterlijke zamenwerkte tegen de wijsbegeerte, kwam eene andere vereeniging, die van de wijsbegeerte en het koningschap, in het geheim tot stand. De denkbeelden van den dag wonnen veld, zoo niet op, dan toch rondom den troon. Zij drongen door in alle kanalen, door welke het koninklijk gezag werkte.
De wijsbegeerte meende het koningschap eer aan te doen. Zij deed dit in zeker opzigt werkelijk. Zij wilde, bijgevolg, waarborgen ontvangen; maar dien waarborg, welken zij het vurigst zou verlangd hebben, de onderwerping der kerk, durfde zij nog niet eischen, ook zou het koningschap haar dien niet verleend hebben.
Bijgevolg zal men een middelweg kiezen. Was er in de kerk niet iets, dat haar genoegzaam behoorde om de vernietiging daarvan den wijsgeeren aangenaam te doen zijn, en haar tevens niet genoegzaam toebehoorde om, terwijl men het opofferde, niet den schijn te hebben van de kerk-zelve op te offeren?
Zoodanig iets bestond werkelijk: het was de orde der Jezuiten.
Ten hunnen koste alzoo zullen het vorstelijk Despotismus en de voorregten der parlementen - geen vrede, zelfs geen wapenstilstand koopen, want de wijsbegeerte heeft geen plan daarbij te blijven, maar het voordeel van een eenigzins minder levendigen strijd.
Men is op het punt hen in de golven te werpen van den vloed, die reeds tot aan den ondersten trap van den troon is gestegen. De golven zullen niet achterwaarts

{==49==} {>>pagina-aanduiding<<}
wijken; maar zij zullen misschien een oogenblik op dezelfde hoogte blijven en, al moesten zij later des te sneller wassen, altijd zal het zooveel gewonnen zijn. Lodewijk XV heeft immers gezegd: het zal zijn tijd wel uithouden.’
Hieruit proeft men reeds des Schrijvers oordeel over het Jezuitisme, en de vijandschap, welke het had uitgelokt. Hij spreekt het vrijmoedig en bescheiden uit, zoo als een man doet, wiens verstand door de waarheid is voorgelicht, en aan wiens hart geen vooroordeel of vooringenomenheid heeft post gevat. Niet bij alle de bestrijders der Jezuiten ontdekt hij liefde voor waarheid en godsvrucht. Het valt echter op te merken, dat zoowel de meerderheid der boozen, als de meerderheid der goeden de wapenen tegen hen aangordde. De laatsten wenschten hunne ontbinding, om het zelfstandig leven der kerk te redden, dat het Jezuitisme doodde, gelijk het alle zijne volgelingen tot lijken misvormde. De eersten wilden hun val, om het Christendom-zelf hun na te werpen. Het ongeloof geeselde het Christendom op den rug van het Jezuitisme, en het is nog heden zoo en niet anders bij velen.
Bungener doet het wankelende van den toestand der Jezuiten in Frankrijk helder uitkomen, na den Portugeschen Minister pombal als aan de kaak te hebben gezet, die niets, zelfs het goede niet, doen wilde dan met geweld, en de uitdrijving der Jezuiten als iets grootsch beraamde, maar verachtelijk als een schelmstuk uitvoerde. Hij werpt ook een doordringenden blik op de verhouding van het Jezuitisme tot het Jansenisme, hoofdzakelijk op het maatschappelijk gebied.
Eene belangrijke conferentie woont de lezer bij in het kabinet van den Parijschen Aartsbisschop de beaumont. Wij vinden daar de sommiteiten van loyolaas kweekelingen, die de teederste vraagstukken des tijds, betrekkelijk het toekomstig zijn of niet zijn hunner Orde, behandelen. Met verrassing, gelijk het ook ons verrast, komt vader bridaine, de beroemde Missionair, die met zijne Demosthenische stem, of liever, met zijne Paulini-
{==50==} {>>pagina-aanduiding<<}
sche welsprekendheid de harten van duizenden kneedde, onder deze menschen, wier vijand hij niet was, maar wier beginselen, middelen en doel hij afkeurde. Het getuigt van de scherpzinnigheid des Schrijvers, dat hij juist dien pater uitkiest om een bepaald gevoelen over deze Orde uit te spreken. Het is niet het spottend ongeloof, niet de opgewonden hartstogt van partijzucht, niet een gekrenkt eigenbelang, maar de bezadigde en toch warme liefde voor de gemeente des Heeren, welke zich op den regterstoel plaatst, en dat regt wordt haar door de beschuldigden niet slechts aangeboden, maar minzaam opgedrongen. Bridaine brengt zijne bezwaren tegen de Jezuiten tot deze drie hoofdpunten:
dat zij, door eene soort van eeredienst, hunne Orde tot hunnen God hadden gemaakt;
dat zij zich, in de oogen der menschen, in de pleats van God hadden gesteld;
dat zij aan de zedeleer, door het ontleden harer bepalingen, alle kracht en heerlijkheid hadden ontnomen.
De ontwikkeling dezer punten verraadt de hand des meesters.
Uit het Aartsbisschoppelijk paleis treden wij in het Ministeriëel hôtel van den Hertog de choiseul, ter gelegenheid van eene soirée bij de Hertogin; dáár wemelen vele belangen door elkander, en worden wij getuigen van de intrigues van priesterlijke vermetelheid en ministeriële laagheid, terwijl bridaine den dienaar des konings en des konings biechtvader schrik in het harte jaagt. Liet het bestek 't ons toe, wij gingen den lezer eens voor naar het weelderig hof des konings, en deden hem Madame de pompadour aanschouwen in eene van hare belangrijkste situatiën, die vrouw, die méér dan hij Frankrijk regeerde, door hare verspillingen millioenen verslond, de schatkist uitputte, en de volksëllende tot eene hoogte hielp maken, langs welken later de verarmde menigte, over de muren der bastille heen, op den vermolmden troon aanstormde. Doch de lezer ga, zonder ons, derwaarts; en zie toe en hoore! - Dan zal hij, aan 't einde van dit boek, weten, welk gevolg eene preek kan heb-
{==51==} {>>pagina-aanduiding<<}
ben, die christus tot tekst heeft, maar die de wereld vleit en de zonde huldigt.
Wij zien met verlangen het vervolg te gemoet, en danken den Heer brill voor zijne uitmuntende vertaling.

h.

j.h.s.




Het Heilige Land en de aangrenzende streken, aanschouwelijk voorgesteld door F. Bässler. Uit het Hoogduitsch volgens de tweede uitgave vertaald door G.C. Montijn, Predikant te Hoornaar. Te Utrecht, bij J.G. van Terveen en Zoon. 1848. In kl. 8vo. 241 bl. f 1-30.

Het is een verblijdend verschijnsel in onze dagen, dat de belangstelling in Palestina, het beroemdste land van onzen aardbodem, van dag tot dag grooter wordt; die belangstelling toch is mede een uitvloeisel van het godsdienstig leven, hetwelk in de laatste jaren weder meer en meer is ontwaakt. Inzonderheid hebben de dichterlijke beschrijvingen van de lamartine en von schubert en het wetenschappelijk werk van den geleerden robinson veel daartoe bijgedragen. Gelijk vóór zes en zeven eeuwen de teruggekeerde kruisvaarders door de belangwekkende en treffende verhalen hunner ontmoetingen en heilige gewaarwordingen, hunne land- en geloofsgenooten begeerig maakten om eene bedevaart te ondernemen, zoo wordt bij ons, door de levendige schildering der hedendaagsche reizigers, de lust opgewekt om óók dat eenmaal zoo gezegend land nader te leeren kennen. Maar hoe sterk het verlangen van velen moge zijn, om met eigen oogen het land der belofte te aanschouwen, aan slechts weinige bewoners van onze westersche landen valt dat genot ten deel, en de minder bevoorregten willen daarom gaarne, door goede beschrijvingen voorgelicht, ten minste het oog des geestes laten zweven over de plekken, die geheiligd zijn door zoo heerlijke herinneringen. Die begeerte mag algemeen worden genoemd, en toch is, zelfs bij beschaafde Christenen, de kennis van het Heilige land gering. Van waar dat vreemd

{==52==} {>>pagina-aanduiding<<}
verschijnsel; van waar die tegenstrijdigheid? Zijn misschien de gebruikelijke leerboeken, hoe voortreffelijk ook, minder geschikt, om het land 't welk zij willen doen kennen, voor de verbeelding te plaatsen? Zou welligt eene aanschouwelijke voorstelling boven eene beschrijving de voorkeur verdienen? Dat meende de Opsteller van deze tafereelen, en dat gelooven ook wij. In die meening werden wij reeds bevestigd door het gunstig onthaal, hetwelk ten deel viel aan de Bijbelsche Landschappen, vóór twaalf jaren in het licht verschenen. (⋆) Wegens de kostbaarheid van dat werk konden velen het zich niet aanschaffen en werd het dus bijna uitsluitend voor de rijkeren dienstbaar. Levendige en minder kostbare schilderingen van het H. Land in tafereelen bleven wij tot dus verre te vergeefs wenschen. De beoefenaars der Bijbelsche Aardrijkskunde in Nederland schonken ons wel geleerde vertoogen, maar geenszins aangename en onderhoudend geschreven voorstellingen. De vertaling derhalve van een werkje, hetwelk eene aanschouwelijke voorstelling bevat van het H. Land, mogen wij geenszins overbodig rekenen. Wij moeten echter onderzoeken, of het vertaalde-werk aan de billijke eischen en aan de belofte, op den titel uitgedrukt, beantwoordt. Het werkje bevat 46 Tafereelen, tot opschrift hebbende: De Middellandsche zee aan de Syrische kusten; de Libanon; Galilea; het gebergte Naphthali; Nazaret; de Thabor; de vlakte van Jisreël; de kleine Hermon en Gilboa; Jisreël; de beek Kison;
Acre; de Karmel; Samaria; Sichem of Sichar; de Jakobsbronnen; Judea; Joppe; de vlakte van Saron; het gebergte van Juda; Jeruzalem; omtrek van Jeruzalem; Siloäh; het dal Hinnom; de berg der booze raadslagen; het dal van Gihon; de natuur rondom Jeruzalem; Bethlehem; de Frankenberg; de tuinen van salomo; het huis van abraham; Hebron; het zuiden van Palestina; het Sinaïtisch schiereiland; Sinaï; Horeb. Plaats der wet-
{==53==} {>>pagina-aanduiding<<}
geving; de Roode zee; de landschappen aan gene zijde van het Rivier-dal (Ghor); het land van Edom. Gebergte Seïr; het land der Moäbiten; het land der Ammonieten; Tetrarchie van philippus; de landstreek van den oorsprong des Jordaans tot aan de Doode zee; het meer van Genesareth; de vlakte van Jericho; de woestijn van Juda; de Doode zee. - Deze opgave doet ons zien, dat bässler de merkwaardigste plaatsen en streken van het Heilige Land in dit werkje heeft opgenomen. Over het algemeen behelzen deze schetsen zeer levendîge voorstellingen der natuur en geschiedkundige herinneringen. Het bevreemdde ons echter, in de schetsen der aangrenzende streken er geene te vinden van het overoude en zoo merkwaardige Damascus; ook hadden wij, op bl. 16, eene uitweiding verwacht over de zoo prachtige en trotsche ruïnen van Baalbek; die toch met de zoo fraaije beschrijving van v. richter, Wallfarten im Morgenlande, bl. 81-91, niet moeijelijk is. De mededeeling van eenige der vele legenden, omtrent Baalbek en het Trilethon aldaar, zou veel tot het aangename der lezing hebben bijgedragen. Zoo hadden wij ook in diezelfde schets, de Libanon, waar gewag gemaakt wordt
van de Maroniten en de Drusen, eene geschiedkundige Noot verwacht, waarin de oorsprong en het karakteristieke van deze dappere bergvolkstammen wierd medegedeeld. Wanneer de Schrijver iets dergelijks verzuimt, de wetenschappelijke Vertaler mag, ja moet, ten nutte van zijne lezers, die leemten aanvullen, dat gebrekkige verbeteren. Had de Heer montijn dit gedaan, het publiek zou er hem dubbel voor danken. De vertaling is zeer goed, maar het is ook niets meer dan eene vertaling. Vooral hinderde ons dat, op bladzijde 92, waar het zoo dieproerend klaaglied der Joden over Jeruzalem is medegedeeld. De Vertaler schijnt niet gevoeld te hebben, dat het een koorgezang is. Aldus toch lezen wij bij karl von raumer, Palästina, S. 235: ‘Die Karaitenjuden in Jerusalem theilten demselben Missionär (wolf) ihre Liturgie mit; aus dieser sind folgende Chorgesänge, tiefe Jammerklagen jener Juden.

{==54==} {>>pagina-aanduiding<<}


	Erster Chorgesang.
Liturg. 
Wegen des Palastes, der wüste liegt 
Volk. 
Da sitzen wir einsam und weinen. 
Liturg. 
Wegen des Tempels, der zerstört ist }  Volk. Da sitzen wir einsam und weinen. 
Wegen der Mauern, die niedergerissen sind }  Volk. Da sitzen wir einsam und weinen. 
Wegen unserer Majestät, die dahin ist }  Volk. Da sitzen wir einsam und weinen. 
Wegen unserer groszen Männer, die danieder liegen }  Volk. Da sitzen wir einsam und weinen. 
Wegen der kostbaren Steine, die verbrannt sind }  Volk. Da sitzen wir einsam und weinen. 
Wegen unserer Priester, die gestrauchelt haben }  Volk. Da sitzen wir einsam und weinen. 
Wegen unserer Könige, die ihn verachtet haben }  Volk. Da sitzen wir einsam und weinen. 


Terwijl wij in het vertaalde werkje van bässler lezen: ‘Aan deze plaats bidt Israël nu alleen in diepen ootmoed, van wege de paleizen die woest liggen, zitten wij hier eenzaam en weenen (,) van wege den Tempel die verwoest is, van wege de muren die ter aarde gestort zijn, van wege onze heerlijkheid die verdwenen is, van wege onze beroemde mannen, die daar nederliggen, van wege de kostelijke steenen die verbrand zijn, van wege onze priesters die gezondigd hebben, van wege onze koningen die hen versmaad hebben, zitten wij hier eenzaam neder en weenen.’ Door den vorm van het Koorgezang te laten varen, heeft de Vertaler het treffende aan die woorden ontuomen. De Vertaler had ook het andere klaaglied, dat wij bij von raumer vinden, kunnen overnemen, daar het te schoon is om niet medegedeeld te worden; ook dát behelst slechts weinig regels:

Liturg. 
Wir bitten Dich, erbarme Dich Zions! 
Volk. 
Sammle die Kinder Jerusalems! 
Liturg. 
Eile, eile, Zions Erlöser! 
Volk. 
Sprich zum Herzen Jerusalems! 
Liturg. 
Schönheit und Majestät möge Zion umgeben! 
Volk. 
Ach wende Dich gnädig zu Jerusalem! 
Liturg. 
Möge bald das Königliche Regiment über Zion wieder scheinen! 
Volk. 
Tröste, die trauern über Jerusalem! 
Liturg. 
Möge Friede und Wonne einkehren in Zion; 
Volk. 
Und der Zweig aufsprossen zu Jerusalem! 


{==55==} {>>pagina-aanduiding<<}

Schrijver en Vertaler hadden ook bij het schetsen van den ellendigen toestand van Jeruzalem niet moeten vergeten te herinneren aan jeremiaas aandoenlijk klaaglied, Hoofdst. I. De menigte van taal- en drukfouten is legio; in langen tijd is ons geen werk in handen gekomen, waarvan de correctie zoo slordig was als van dit werkje. Wij hebben ter loops wel honderd fouten aangeteekend, maar willen onze lezers met de opsomming er van niet vermoeijen. Ook de druk en het papier zijn alles behalve net. Het eene en andere is inderdaad jammer voor een overigens zoo goed geschreven en vertaald werkje.

†-.





Leerrede over Psalm LXXVI: 13a, ‘Die den geest der Vorsten als druiven afsnijdt;’ behelzende de uitbreiding eener schets, naar welke wijlen de Hoogleeraar en Akademieprediker Joannes Clarisse te Leiden, op den 16 October des jaars 1837, weinige dagen na het overlijden van Neêrlands Koningin, des avonds in de Pieters-kerk gepredikt heeft. Door F.H.G. van Iterson, Predikant te Leiden. Te Leiden, bij E.J. Brill. 1849. In gr. 8vo. XI en 24 bl. f :-50.

‘Wat den Lezer hier wordt aangeboden, staat in bovenstaanden titel met verstaanbare woorden uitgedrukt’ - zeggen wij den Eerw. van iterson van harte na. En als hij in de Voorrede vrij uitvoerig verhaalt, wat tot de uitgave aanleiding gegeven heeft, dan verklaren wij gaarne, dat hij daardoor alles heeft weggenomen, wat ons anders in hooge mate zou bevreemden. Zelf indertijd behoord hebbende tot de hoorders van clarisse, die, opgetogen over 'smans zeldzame gaven, het kerkgebouw verlieten, achten wij ons tot het oordeel bevoegd, of en in hoe verre hier het toen gesprokene door van iterson mag zijn teruggegeven. Ons oordeel zou, indien het gevraagd ware, even als dat van den Hoogleeraar bouman, die vooraf geraadpleegd werd, bemoedigend zijn geweest. Hier-
{==56==} {>>pagina-aanduiding<<}
mede zeggen wij niet, dat hier de leerrede van clarisse wordt teruggevonden; maar het was ons een wezenlijk genoegen, den loop dier leerrede, die toen een zoo diepen indruk maakte, ons volgens deze uitgebreide schets te kunnen herinneren. En ofschoon anderen, die den grooten man niet gekend hebben, zich misschien verwonderen zullen over den zonderlingen stap, door van iterson gedaan, wij danken hem voor de uitgave, zonder hem echter te durven aanraden, om meer zulke proeven te nemen. Met blijdschap vernamen wij ook, dat hij voornemens is, om uit het praktikale gedeelte van 's mans nagelaten onuitgegeven leerredenen, van vroeger en later tijd, fragmenten te verzamelen, het verzamelde in zekere orde te rangschikken, en het geheel, als een stichtelijk leesboek, uit te geven; gelijk wij van den Hoogleeraar bouman de beloofde Memoria Clarissii met verlangen te gemoet zien, nog in den loop dezes jaars. Zóó leve de hoogvereerde meester nog langen tijd, nadat hij gestorven is, onder ons voort!




De Republiek van Plato, in het Nederduitsch overgebragt door Dr. D. Burger, jr. Te Amsterdam, bij P.N. van Kampen. 1849. In gr. 8vo. XXVIII en 368 bl. f 3-90.

De aanleiding was zoo schoon, en het was zoo aangenaam, en zoo gemakkelijk gemaakt, dat Referent het aanvankelijke doel, om eene recensie van dit werk te leveren, schier voorbijgezien heeft, om zich met alle kracbt op het lezen en herlezen van plato-zelven toe te leggen.
En wat zal Referent nu gaan recenseren? Zal hij het Hollandsch, - of Nederduitsch, zoo als Dr. burger 't noemt - met het Grieksch gaan vergelijken, en zien of alles wel, mannetje voor mannetje, woordelijk overgezet is? Zal hij althans onderzoeken of Dr. burger wel overal den zin behoorlijk heeft gevat en overgebragt? Niet alzoo, het is niet uit het oogpunt van Grieksche taalstudie, dat wij dit boek te beschouwen hebben, daarvoor zal het

{==57==} {>>pagina-aanduiding<<}
ons niet toegezonden zijn: en indien wij het Dr. burger, ook door vroegere geschriften en vertalingen blijkbaar zoo geheel in den geest en den redeneertrant van plato ingewijd, wilden verbeteren, zoude hij de bevoegdheid onzer oordeelvelling wel eens kunnen betwisten: - dus daaraan waagt Referent zich niet; hij laat dit aan geheel wetenschappelijke beoordeelaars over.
Maar zal Referent dan den inhoud van het werk mededeelen, en den Griekschen wijsgeer op den voet volgen, om zijne wijsgeerige en staatkundige beschouwingen in een kort overzigt mede te deelen en te beoordeelen? Voorwaar neen, dat zou eene recensie van platoos geschrift worden in plaats van een oordeel over Dr. burgers vertaling, - en daaraan waagt Referent zich in het geheel niet.
Neen! het is bijzonder uit het aesthetisch oogpunt, als boekwerk, als leesboek, als boek van studie, dat Referent dit werk wil beschouwen; - en dan is waarlijk het gezegde, dat Referent, zijn doel voorbijziende, door deze vertaling opgewekt werd om platoos Republiek te lezen en te herlezen, - eene meer dan voldoende lofspraak.
De Vertaler heeft getracht den lezer zoo goed mogelijk op de hoogte te stellen: hij geeft vooraf een kort begrip van den inhoud, tot zelfs van ieder kapittel van ieder boek: - dat is wel wat dor en droog; - maar regt goed om bij of na de lectuur eens te recapituleren en op de hoogte te blijven: dan volgt eene zeer korte inleiding, waarbij men met de gelegenheid van het gesprek en het personeel der zamensprekers, en ook met het doel van het werk, eenigzins nader bekend gemaakt wordt: - dat gedeelte had Referent gaarne wat uitvoeriger gezien. Nu komt het Hoofdwerk, de vertaling der tien boeken van platoos werk over de Republiek of liever over het Gemeenebest, het Heil van allen in den Staat. (⋆) De

{==58==} {>>pagina-aanduiding<<}
vertaling is levendig, onderhoudend; niet te veel gebonden, zonder daarom het eigendommelijke van het Grieksch origineel te doen vergeten: de afwisseling in de spreekwijzen der zamensprekers is waarlijk goed volgehouden, ofschoon, misschien daardoor, wel eens wat triviaal uitgedrukt. Voorts worden in de noten duistere plaatsen van tijd tot tijd opgehelderd; historische of mythologische bijzonderheden aangevuld; de draad van de redenering, waar die verbroken was, herinnerd enz., zoodat deze noten veel bijbrengen tot het veraangenamen der lectuur; de Vertaler had ze zelfs zonder gevaar nog wat kunnen vermenigvuldigen; liever dan naar zijne overige vertalingen of andere aanteekeningen te verwijzen, die de lezer niet altijd in de gelegenheid is, zoo dadelijk na te slaan.
Eindelijk geeft de Vertaler nog meer dan hij beloofd had, eene vertaling namelijk der beoordeeling van platoos Republiek, door aristoteles in zijne Politica gegeven; en ten slotte een kort Besluit van den Vertaler-zelven, waarbij hij op de zedekundige schoonheden van de Republiek, ook ter verdediging van platoos werk, het oog vestigt. Dat Besluit mogt, onzes inziens, een deel der Inleiding hebben uitgemaakt: het zoude den minkundigen lezer beter op de hoogte stellen van de zaak, en hem minder geneigd doen zijn, dan nu gewoonlijk het geval zijn zal, om platoos zede- en staatsleer te miskennen, en hem als het hoofd der Communisten aan te merken.
Maar dit laatste noopt ons toch, om ook bij den inhoud van platoos geschrift eene wijl stil te staan.
Het is karakteristiek in plato, - misschien meer nog dan in zijn leermeester socrates, om door spitsvindige redenering, door redekunstige gevolgtrekkingen, door afgetrokken bespiegeling en doorgedreven ondervraging, tot slotsommen te geraken, die oppervlakkig den schijn van paradoxen hebben, - en ondanks alle kunstige rede-
{==59==} {>>pagina-aanduiding<<}
nering dikwerf inderdaad paradoxen blijven. Van die karakteristiek geeft ons de Republiek een doorloopend voorbeeld; en het zoude nog wel de vraag zijn, of hetgeen hier als ideaal der vorming van eenen gelukkigen en regtvaardigen Staat wordt afgebeeld - of liever door redenering op redenering te stapelen opgebouwd, werkelijk door plato of socrates voor onovertrefbaar schoon en heilrijk gehouden zij. Referent waagt het, zulks te betwijfelen. Maar daaraan mag dan welligt worden toegeschreven, dat hier onderscheidene stellingen worden aangetroffen, die tegen het gevoel van het schoone en het goede, en het regt begrip van regt en billijkheid, aandruischen: stellingen, waarmede het socrates en plato naauwelijks ernst kan geweest zijn. Daartoe behooren die Communistische denkbeelden over huwelijk en eigendom, welke aristoteles in zijne Politica dan ook zeer gereedelijk wederlegt; - maar die aan latere wijsgeeren of volksleiders eene ongezochte aanleiding gegeven hebben, om, zeker tegen de bedoeling der oorspronkelijke stellers, de toepassing daarvan in het dagelijksche leven te beproeven. Dit laatste erkent Dr. burger dan ook in zijn ‘Besluit,’ waar hij de volgende zeer oordeelkundige aanmerkingen bijbrengt:
1o. ‘Plato wil zijn Staat nergens invoeren, maar beschouwt hem als een onbereikbaar ideaal’ enz.
2o. ‘Het eigenlijke doel van dit zijn werk is.... de regtvaardigheid en haren invloed op het wezenlijk geluk der volken en der enkele menschen in een aanschouwelijk beeld voor te stellen.’ Het ware te wenschen, dat dit doel door de nabaauwers van den Platonischen Staat nimmer wierde uit het oog verloren!
3o. Men moet door de lezing van dit werk overtuigd worden, ‘dat voor enkele menschen en geheele volken de deugd het hoogste goed is:’ - Ja, en al wat tot betoog daarvan in het werk voorkomt, draagt reeds daarin het kenmerk der waarheid, dat het veel eenvoudiger en begrijpelijker is voorgesteld dan de rest.
4o. ‘In de Republiek heeft plato, op het voetspoor van socrates, een grondslag der zedekunde aangewezen,

{==60==} {>>pagina-aanduiding<<}
die voor alle tijden geldt. Hij zocht aan te toonen, dat het de eenvoudige natuur van den mensch is deugdzaam te zijn, en dat alleen daardoor het begrip [van] mensch [te zijn] in hem verwezenlijkt wordt; terwijl hij anders op een lager standpunt, dan waarvoor hij geschikt is, terugzinkt.... en daarom geloof ik, dat, al zijn onze godsdienstige begrippen zuiverder dan de zijne, onze denkbeelden over de zedekunde door het bestuderen van dit werk evenwel niet weinig in helderheid kunnen winnen.’
En 8o. ‘Behalve het reeds gezegde zijn er door de geheele Republiek eene menigte schoone, ware, voor werkelijke toepassing bijzonder geschikte denkbeelden verspreid. Die allen op te noemen is onnoodig, zij blijken onder het lezen van zelve. Deze denkbeelden behouden hunne waarde, hoe men ook over het werk als geheel moge denken. Platoos staatkundige théorie is een snoer, waaraan eene menigte parelen geregen zijn. Men make dit snoer los, werpe zelfs sommige parelen als valsch weg: altijd zal men er nog genoeg overhouden, om zich de moeite van het uitzoeken niet te beklagen.’
Wij besluiten met eene enkele proeve van platoos zedeleer en tevens van burgers vertaling.
Boek IV, Hoofdst. XVII, bl. 153: ‘Dus heeft dan ook eigenlijk de regtvaardigheid geen betrekking op handelingen naar buiten, maar is meer op het inwendige gerigt, en verhindert ieder deel van de ziel te doen, wat hem niet toekomt, en zich in de zaken der andere onbehoorlijk te mengen; maar noopt den mensch in waarheid zich-zelven in orde te brengen en te beheerschen, en aldus vrede met zich-zelven te bekomen.....; en dan in elk geval ten opzigte van geldwinnen, van verzorging des ligchaams, van staatkunde of van overeenkomsten met enkelen, steeds zulke handelingen voor regtvaardig en goed te houden, welke dien toestand der ziel bewaren en bevestigen; en de ware wijsheid te zoeken in de kennis van hetgeen hiertoe noodig is, maar alle handelingen of meeningen, die denzelven vernietigen, als onregtvaardig en dwaas te beschouwen.’

{==61==} {>>pagina-aanduiding<<}

Opmerkelijk is ook vooral, Boek X, Hoofdst. XIII, bl. 344 en volg., de fabel omtrent de onsterfelijkheid en zielsverhuizing, een mengsel van Socratische en Pythagorische denkbeelden over het leven der ziel, ook na den dood, en het herleven in andere gedaante, na duizend jaar. - Het slot des boeks luidt dan aldus: ‘In allen gevalle echter moeten wij, naar mijn inzien, gelooven, dat de ziel onsterfelijk is en alle goed en kwaad kan uithouden, en wij moeten steeds naar boven streven, en met al ons vermogen regtvaardigheid en wijsheid trachten te verwerven; om hier, en in den tijd der vergelding, onze eigene vrienden en die der goden te wezen; en om in die duizendjarige reis, die wij besproken hebben, waar geluk te genieten.’
Referent eindigt met den wensch, dat dit werk in veler handen moge zijn, en, terwijl de Philologie dikwerf ontaardt in dorre taalstudie en kritiek, de lectuur van deze vertaling van platoos Republiek strekken moge, om de begeerte naar de studie der oude Schrijvers, ook uit een aesthetisch, zedekundig en wijsgeerig oogpunt, aan te wakkeren.





Hollands bloei in Schoone Kunsten en Wetenschappen bij het sluiten van den Munsterschen vrede, twee eeuwen later beschouwd. Eene voorlezing uitgesproken den 16 September 1848, bij de opening der Algemeene jaarlijksche vergadering der Hollandsche Maatschappij van Fraaije Kunsten en Wetenschappen, te Amsterdam, door B. ter Haar, Algemeen Voorzitter. Te Leiden, bij D du Mortier en Zoon. 1849. In gr. 8vo. 56 bl. f :-50.

Deze titel is oogenschijnlijk eenigzins lang, maar stelt ons in eens op het juiste standpunt om de redevoering te beoordeelen. Het stuk is geheel met het oog op de tijdsomstandigheden geschreven, en bevat, volgens de getuigenis des Schrijvers-zelven, niet zoo zeer zelfstandig onderzoek als wel toepassing der resultaten van het on-
{==62==} {>>pagina-aanduiding<<}
derzoek van anderen; ten einde daarvan, overeenkomstig de gelegenheid en gesteldheid der tijden, een nuttig gebruik te maken.
Wij kunnen niet anders dan dit doel prijzen en den man van studie toejuichen, die niet slechts voor zichzelven schatten van kennis verzamelt, maar tevens het heil der maatschappij wil bevorderen; die zich niet met onvruchtbare bespiegelingen bezig houdt, maar volgens het spreekwoord: hic Rhodus, hic salta, aan de tijdsomstandigheden, waarin hij zich bevindt, aanleiding voor zijnen arbeid ontleent. Om den lezer te doen zien, wat de Schrijver wil, en hoe hij dit zoekt uit te voeren, zullen wij eene korte schets van het stuk mededeelen.
Het is eene groote reden van dankbaarheid, dat na de geweldige staatkundige schokken van den laatsten tijd ons Vaderland rustig genoeg is, om een redenaar, die van het verledene spreekt, luisterende toehoorders te laten vinden. In dat verledene trekt ons thans vooral het jaar 1648, daar de Munstersche vrede nu juist twee eeuwen geleden is gesloten. Die gebeurtenis is, ten gevolge van de tegenwoordige beroeringen, minder herdacht dan zij verdiende, maar is toch niet geheel vergeten. Wij willen thans Hollands bloei in kunsten en wetenschappen in dat tijdvak beschouwen, en die beschouwing met den tegenwoordigen staat der letteren en kunsten en hare vooruitzigten in verband brengen. Wij zullen ons hoofdzakelijk tot de fraaije kunsten en letteren bepalen.
De Munstersche vrede wordt onder anderen ook aangewezen, omdat daarbij de oorzaken werden weggenomen, die zoo lang de beschaving hadden tegengehouden. Dit geldt van Duitschland, maar niet van Nederland. Wij hadden ons hoogste standpunt tusschen het twaalfjarig bestand en den Munsterschen vrede. Toen bloeiden hooft, reaal en van baerle, tesselschade en hare zuster, vondel, huygens en cats onder de dichters, hooft en later brandt als geschiedschrijvers; toen bloeiden of verrezen er hoogescholen; toen schitterden de douzaas, barlaeussen, heinsiussen, lipsiussen, scaligers, vossiussen door hunne ge-
{==63==} {>>pagina-aanduiding<<}
leerdheid; toen blonk het vernuft van de groot in zoo vele verschillende vakken van studie; toen had onze taal zich krachtig en zelfstandig ontwikkeld, gelijk onder anderen blijkt uit de Staten-vertaling des Bijbels; toen bloeide druk- en graveerkunst; toen stond rembrandt van rhijn aan het hoofd onzer schilders, en werd waardiglijk vergezelschapt door paulus potter, dou, metzu, jordaans, ruysdaal, ter burgh, van der helst en anderen. Toen werden de Beemster, de Purmer, de Diemermeer drooggemaakt, het praalgraf van willem I werd gesticht, en het achtste wonder verrees in Amsterdam.
Had dus de voortdurende krijg in andere landen nadeelig gewerkt, hier werkte hij voordeelig; onze godsdienstzin en vaderlandsliefde werd er door aangevuurd, onze geestkracht ontwikkeld, onze welvaart ten top gevoerd.
En hoe is het thans? De vergelijking is niet bemoedigend, want wij hebben veel van onzen ouden roem verloren. Wij moeten ons echter van overdreven klagten onthouden. Het zou niet regtvaardig zijn onbepaald op onzen tijd te schelden, want er zijn nog lichtpunten. Wij hebben in deze eeuw bilderdijk en van der palm gehad; onze romanschrijfster kan met tesselschade en hare tijdgenooten vergeleken worden; de welsprekendheid staat thans hooger dan toen; ons tooneel is wel diep gezonken, maar begint te herleven; dichtkunst en schilderkunst, klassieke letteren en verscheidene andere wetenschappen hebben nog gelukkige en grondige beoefenaars; onze taal wordt weer met groote zorg aangekweekt; het droogmaken van den Haarlemmermeer kan met vroegere ondernemingen van waterbouwkunde vergeleken worden.
Zoo zijn er dan wel redenen van blijdschap, maar aan den anderen kant zijn én welvaart, én geestkracht, én vaderlandsliefde, én algemeene belangstelling in kunsten en wetenschappen deerlijk achteruitgegaan.
Willen wij onzen toestand verbeteren, dan moeten wij godsdienst en goede zeden vasthouden, en tevens onze taal- en letterkunde, onze kunsten en wetenschappen

{==64==} {>>pagina-aanduiding<<}
aankweeken. Vele voorbeelden bewijzen, dat dit in de ongunstigste tijden kan geschieden, en wanneer wij ons daarop ijverig toeleggen, en niet aan ons-zelven wanhopen, kan Nederland in verjeugdigde levenskracht worden wedergeboren.
Nu volgen nog verscheidene zeer lezenswaardige aanteekeningen, om hetgeen in de redevoering is aangestipt nader op te helderen.
Ons oordeel over deze redevoering kunnen wij met weinig woorden zeggen. Een redenaar moet onderwijzen, bewegen en vermaken; en ter haar heeft deze drie pligten uitstekend vervuld. Zijne redevoering is een woord op zijn pas. Wij ten minste erkennen, door de lezing in nieuwen ijver ontstoken te zijn, en hopen, dat zij dezelfde werking op velen zal uitoefenen. Slechts een paar aanmerkingen meenen wij te moeten maken.
Bilderdijk en van der palm verdienen zeker geprezen te worden, maar moest hamaker hier verzwegen zijn?
Ten andere meenen wij bij het roemen op de droogmaking van den Haarlemmermeer de beschamende opmerking te moeten voegen, dat de werktuigen, waarmede die droogmaking verrigt wordt, uit Engeland zijn ontboden. De Leeghwater-zelf is aldus eene schande voor Nederland.
Dit zijn echter kleinigheden. Ons oordeel over de redevoering in haar geheel wordt er niet door gewijzigd. De Redenaar levere nog vele stukken van dezelfde voortreffelijkheid!





Gedenkschrift der Inhuldiging van Z.M. Koning Willem III, in de Nieuwe Kerk te Amsterdam, op Zaturdag den 12 Mei 1849. Door J.F. Bosdijk. Te Haarlem, bij J.B. van Loghem, Jr. 1849. In gr. 8vo. 68 bl., met eene plaat. f 1-:

De dag, waarop een erfgenaam des troons tot landsheer wordt gehuldigd, is een gedenkdag, dien Vorst en Volk nimmer mogen vergeten; omdat beiden alsdan door

{==65==} {>>pagina-aanduiding<<}
wederzijds plegtige verklaringen, onder aanroeping van Dien, die 't Heelal regeert, zich aan elkander verbinden. Het Volk, door zijne vertegenwoordigers, belooft dan gehoorzaamheid en trouw aan den nieuwen Koning, zoo ras hij zich verbonden heeft om voor de regten des volks te waken en de algemeene welvaart te bevorderen. Zoo komt een verbond tot stand, rustende op wederzijdsche goede trouw en liefde, een verbond, waarvan eensgezindheid en vertrouwen de hechtste steunsels moeten uitmaken. Daarom al zij het van zulk een dag opgeteekende nog zoo eenvoudig, nog zoo beknopt, nog zoo goedkoop; - het behoeft zelfs niet geschreven te worden door een schrijver van den eersten rang, als het maar geschreven is met waarheid, gevoel, en vuur, - ieder gedenkschrift van zulk eene gewigtige gebeurtenis verdient geheel onze aandacht. Maar als wij dan in zulk een beknopt en goedkoop gedenkschrift, behalve een naauwkeurige beschrijving van het voorgevallene, nuttige opmerkingen en herdenkenswaardige feiten zien geboekstaafd; dan zijn wij van gevoelen, dat zoodanig een gedenkschrift eigenaardige verdiensten heeft, en waardig is in veler handen te komen. De stijl van den Heer bosdijk is hier en daar wel niet vrij van eenige gezwollenheid, en wij kwamen wel eens in verzoeking, om de juistheid van deze en gene uitdrukkingen in twijfel te trekken; maar dit zijn vlekjes, die men voorbij mag zien, omdat de voorstelling-zelve in zoo velerlei opzigten getrouw is. De Schrijver begint met een blik te werpen op den toestand des vaderlands bij den dood van Prins willem II, en bij de verheffing van Prins willem III, en vergelijkt dien met den staat onzes Vaderlands bij het onverwacht verlies van Koning willem II en het aanvaarden der regering door Koning willem III. Deze voorstelling is te meer boeijende, omdat ook een tafereel wordt opgehangen van de persoonlijke karakters der beide
willems II en van hunne eigenaardigheden, die een geheel verschillend oordeel over hen in den Lande ten gevolge hadden bij de onverwachte maren van hun sterven. Zeker het verschil van twee eeuwen is groot, en laat oogenschijnlijk

{==66==} {>>pagina-aanduiding<<}
geene beoordeeling toe van wel is waar gelijknamige maar zoo lang na elkander geleefd hebbende Vorsten; doch dit bezwaar vervalt, omdat de Schrijver elk hunner heeft beoordeeld naar het standpunt, waarop hij werkelijk gestaan heeft, en naar de heerschende begrippen van zijnen tijd: - zij behoorden ook tot denzelfden vorstenstam, hadden, ofschoon de regeringsvormen verschilden, dezelfde betrekking op het vaderland, en waren beiden vol heldendeugd en liefde voor het volk; slechts hunne inzigten verschilden. - Maar men moet ook een Koning zijn als Koning willem II, en diens hart en hoofd hebben, om hetgeen men voor 's Volk belang houdt te stellen boven eigen belangen, en zelfstandig eene keuze te doen als de zijne, wel door velen gelaakt, maar die zeker de meerderheid der Natie hem met liefde heeft vergolden. - Vergolden? - Neen, zij heeft hem slechts kunnen beweenen: de dood heeft hem onverwacht aan de liefde des Volks ontroofd! - Het is eene gewigtige zaak voor een Vorst aan alle bemoeijenis met Staatszaken vreemd, eensklaps geroepen te worden, om de regering te aanvaarden, en de plaats van zulk een voorganger te bekleeden. De Schrijver heeft dat ook willen aantoonen, en ter gelegenheid der huldiging een ernstig woord tot Vorst en Volk gesproken. Dat dit woord in het hart des Konings en van elken onderdaan blijve bewaard, dat aanzienlijken en geringen er zich naar gedragen, dat wenschen wij van harte: dan kan het Land en Koning wèlgaan.
Moge dan dit Gedenkschrift, hetwelk zich ook door goedkoopheid, een net uiterlijk, en een niet verwerpelijke steendrukplaat van de inhuldiging des Konings aanbeveelt, eene goede ontvangst bij de Natie te beurt vallen. Die aanmoediging verdient de Schrijver ten volle; niemand zal het werkje onvoldaan uit de hand leggen. Al zij hier of daar een woord wat zeer overdragtelijk gebezigd of taalkundig iets minder juist, er is veel, zeer veel goeds in te vinden, dat, als het maar betracht en nageleefd wordt, zal zijn aan te merken als goed zaad, nedergevallen op een goeden akker. Aan het zaad al-
{==67==} {>>pagina-aanduiding<<}
thans zal het niet zijn te wijten, als dit boekje van den Heer bosdijk geene goede vruchten draagt.

m.v.




Gedachten over de zedelijke rigting aan onderwijs en opvoeding op de volksscholen van staatswege te geven, naar Art. 194 der Grondwet, door Dr. J.J. Pennink. Te Deventer, bij M. Ballot. 1849. In gr. 8vo. 32 bl. f :-35.

Het is maar al te waar, dat dikwerf het lager onderwijs te veel uit een mechanisch oogpunt werd beschouwd, alsof het eenig streven zijn moest om de kinderen lezen, schrijven en rekenen te leeren, omdat hun zulks in het latere leven goed te pas komen zoude, en zij daar moeijelijk buiten konden. Op die wijze werd het onderwijs doel, hoofddoel; terwijl het alleen een middel behoort te zijn, om de jeugd te veredelen en te beschaven, en daardoor voor een stand in de maatschappij meer berekend, maar ook tevens beter en deugdzamer te maken: gunstige ontwikkeling van verstand en hart, vorming van het kind tot een geschikt burger van den Staat, ziedaar het ware doel van het maatschappelijk onderwijs.
De Schrijver van het boven vermelde stukje, die zich reeds door andere zedekundige geschriften heeft bekend gemaakt, gevoelt diep de behoefte aan zoodanig beter ingerigt onderwijs, en drukt het den Wetgever, bij de toepassing van Art. 194 der Grondwet, op het harte, daarvoor behoorlijk te waken.
Referent gelooft echter, dat hij in zijnen ijver te ver gaat, en de bedoelingen der Grondwet en der scheiding van Kerk en Staat miskent.
Hij verlangt Christelijk onderwijs, en afzonderlijke Joodsche scholen: hij verlangt ook, onder den naam van toezigt, groote beperking der vrijheid van bijzondere scholen. Voorts dringt hij op eene verbeterde inrigting van het algemeen toezigt over 't lager onderwijs aan.
De voortreffelijke plaats van cormenin, bl. 27-32 aangehaald, zou juist tegen den Schrijver getuigen, hoe het

{==68==} {>>pagina-aanduiding<<}
onderwijs, zonder een Christelijk onderwijs te zijn, echter allezins zedekundig en hoogst gepast wezen kan. Volle vrijheid van Godsdienstig onderwijs (hetgeen meer dan naam-Christelijke-zedekunde tot verbetering van hart en wandel zal bijdragen en aan de bestaande behoefte voldoen) volle vrijheid, zeggen wij, en ruime gelegenheid voor Godsdienstig onderwijs, - op de scholen-zelven, voor zoo verre daartoe gelegenheid is; maar door de leeraars of onderwijzers der onderscheidene gezindheden, niet van Staatswege door den school-onderwijzer te geven. - Geene inmenging der onderwijzers op de staatsscholen in het godsdienstige - ziedaar de eerbiediging van godsdienstig begrip, welke wij ons in de Grondwet voorstellen. Op de bijzondere scholen daarentegen rigte men het onderwijs zelf, zoo men wil, godsdienstig in. Zeker mag men daar niet, gelijk de Schrijver schijnt te bedoelen, van Staatswege aan het gebruik van zekere schoolboeken gebonden zijn: dit ademt nog te veél den geest, die vroeger zich tegen de bijzondere scholen verhief, en dien geest was de Schrijver der brochure toegedaan.
De Schrijver is, blijkens een kort naschrift, zeer ingenomen met het ontwerp, namens het Hoofdbestuur der Maatschappij tot Nut van 't Algemeen aan de Regering aangeboden.

Iets over vermindering van het briefport. Te Amsterdam, bij M. Schooneveld en Zoon. 1849. In gr. 8vo. 32 bl. f :-40.

Dit boekje bevat zeer belangrijke mededeelingen en opmerkingen over een veel besproken onderwerp, hetwelk inderdaad aan de orde is van den dag. Het levert een overzigt van de onderscheidene post-stelsels in verschillende landen van Europa en in America, en geeft de overtuiging, dat ons Vaderland nog grootelijks ten achter is: de billijkheid echter had gevorderd, dat het stelsel van briefport, hier te lande thans bestaande, mede ter vergelijking ware opengelegd.

{==69==} {>>pagina-aanduiding<<}

Het is bekend, dat de meest voordeelige brieven-expeditiën tusschen de groote steden van Zuid- en Noord-Holland thans door andere ondernemingen grootendeels zijn ingenomen, daar goedkoopte en spoed krachtig medewerkten om het Rijks-postwezen te verdringen.
Vermindering van briefport, tot verligting van den handel, tot meerder gerief en meerdere beschaving van den burgerman, tot uitbreiding der correspondentiën, tot verhindering der concurrentie van particuliere ondernemingen is voorzeker eene volstrekte behoefte.
Het ontbreekt echter ook hierbij niet aan verschillende stelsels: de Schrijver is het denkbeeld van eenvormige briefport, ten bedrage van 10 cents, toegedaan; anderen wenschen een briefport van 5 cents voor den vervoer binnen het drukste rayon; van 10 cents voor de overige plaatsen van het Rijk: anderen iets anders.
Zeker mag men het achten, dat eene vermindering van briefport op 10 cents voor het vervoer tusschen Zuid- en Noord-Holland ontoereikende zijn zal om de concurrentie van expeditie-maatschappijën buiten te sluiten. Reeds is er sprake van eene onderneming, die het verkeer tusschen de hoofdsteden van Gelderland, Utrccht, Noord- en Zuid-Holland voor een port van 5 cents zoude openstellen.
De Schrijver wil dan ook een monopolie der brievenposterij ingevoerd hebben, klaarblijkelijk met het doel om zijn stelsel uitvoerbaar te maken.
Van onderscheidene kanten heeft zich de openbare meening tegen dat monopolie geuit. Tegenover het groote voordeel van het monopolie staan voorzeker vele ongerieven. De Wetgever zal, na rijpen rade, eene verstandige keuze moeten doen.
De Schrijver staat het in Engeland en elders ingevoerde gebruik van losse stempels, ter franco-verzending, voor. Het vergemakkelijkt zeker de administratie; maar mag toch nimmer verpligt zijn.
Ten slotte dringt de Schrijver met alle regt ook nog aan op goedkooper vervoer van kleine geldsommen over den post.

{==70==} {>>pagina-aanduiding<<}

Wij bevelen de lectuur van dit werkje allen, die in de zaak belang stellen, of zich met weinig moeite op de hoogte brengen willen, met overtuiging aan.
De stelling, op bl. 6, dat het getal brieven in Engeland, na de posthervorming, met 200 millioen jaarlijks vermeerderd is, en dat dit getal alzoo, over een tijdvak van 20 jaren, 4000 millioen zoude hebben beloopen, is klaarblijkelijk eene dwaling: men vergelijke slechts de zeer naauwkeurige bijlage, waarmede het boekje besloten wordt.





De scheepvaart in Salland en Twenthe. Door Willem Staring en T.J. Stilltjes, Luitenants der Artillerie. Te Zwolle, bij W.E.J. Tjeenk Willink. 1847. In kl. 8vo. 58 bl. en 2 kaartjes. f :-90.

Onder eenige oude papieren vond de Redactie dit boekje verscholen, dat in der tijd zoek geraakt schijnt te zijn. De bekendheid der namen van de auteurs, maar vooral het belangrijke van het onderwerp noopt haar er nog eens aan te herinneren, voor zoo verre het boekje met alle de fraaije kanalisatie-plannen in het vergeetboek mogt zijn geraakt.
De beide Schrijvers werden in 1847 belast met het technisch onderzoek, hetwelk strekken moest om uitvoering te geven aan een grootsch besluit; namelijk om eene behoorlijke communicatie te water te doen ontstaan van Zwolle en Deventer naar Almelo, Denekamp, Hengelo en Haaksbergen, en met een zijtak (mits zonder geldelijke opoffering der Provincie daar te stellen) loopende door onderscheidene marken en de gemeente stad Hardenberg. De kosten van dit plan zijn in der tijd op f 1,250,000 geraamd.
De Schrijvers, gebruik makende van vroegere ontwerpen, hebben zich overal op de plaats-zelve van de doelmatigheid en uitvoerbaarheid der werken overtuigd, of voor een deel dezelve ontraden, en aanmerkelijke wijzigingen in de vroeger beraamde plannen voor-
{==71==} {>>pagina-aanduiding<<}
gesteld. Vooral hebben zij door een reisje naar de bronnen van de Overijsselsche rivieren, in het Pruissische, omtrent de hoofdzaak bij den aanleg van elke vaart, de voeding namelijk door gedurigen, overvloedigen en niet te snellen toevoer van water, nieuw licht doen ontstaan.
Het werkje is geheel van technischen aard en heeft ter lectuur alleen voor deskundigen of belanghebbenden iets aanlokkelijks; maar er is een zeer uitvoerig kaartje van dit deel van Overijssel bij, waarop tevens de vroeger beraamde zoo wel als de door de Schrijvers ontworpen kanalisatie ter zijde is aangewezen: een tweede kaartje geeft een denkbeeld van de opstuwingen voor de scheepvaart, in de vaarten en beken benoodigd, om het verval van het water te keeren.




Jhr. Mr. H.J. Trip. Rede bij de inwijding van de Zuider-Stads-Bewaarschool, voor kinderen uit den behoeftigen stand, opgerigt door het Bestuur der Stad Groningen. Te Groningen, bij J. Oomkens, J.zoon. 1849. In gr. 8vo. 23 bl. f :-30.

Nadat het voorbeeld, door Zwolle gegeven, andere steden tot navolging opwekte, en in meerdere steden Bewaarscholen werden geopend, waardoor de kleine kinderscholen overbodig werden en ophielden te bestaan, kwam men te Groningen op het denkbeeld, om eene Bewaarschool voor kinderen van den gegoeden stand te openen. Het was het Groningsche Departement der Maatschappij Tot Nut van 't Algemeen, dat in dier voege een voorbeeld gaf, waarvan spoedig het nut werd ingezien. Ook vond het aldra elders navolging. Daarop werd in het jaar 1841 te Groningen de eerste Stedelijke Bewaarschool ingerigt, voor kinderen uit den behoeftigen stand, die ongeveer 300 dier kleine wereldburgers kan bevatten. De luchtige, ruime zalen en het geheel der inrigting zijn algemeen toegejuicht. Nu is, in het verledene jaar (1849), eene tweede Bewaarschool voor kinderen uit dien minderen stand geopend, en was de eerste in het Noorden

{==72==} {>>pagina-aanduiding<<}
der stad gelegen, nu heet de nieuwe de ‘Zuider-Stads-Bewaarschool.’
Bij de inwijding dier Bewaarschool werd door den Voorzitter der Commissie over die School, Jhr. Mr. h.j. trip, Lid van den Raad der stad Groningen, eene feestrede uitgesproken, welke door allen, die de plegtigheid bijwoonden, met veel genoegen werd gehoord, en door ons met niet minder genoegen is gelezen. Veel is daarin gezegd dat behartiging verdient en de Bewaarschool uit het ware oogpunt leert beschouwen.
Op eene onbekrompene wijze heeft het Stedelijk Bestuur van Groningen in de behoefte voorzien. De bijzonderheden omtrent de ruimte en inrigting der lokalen mogen hier een plaatsje vinden:
‘De Zuider-Stads-Bewaarschool, staande op de Nieuwstad, is bestemd voor ongeveer 250 kinderen uit den behoeftigen stand, van 2 tot 5 jaren. Zij is, behalve de vertrekken bestemd voor de Commissie over deze school, voor de eerste Onderwijzeres, voor het reinigen der kinderen enz., verdeeld in twee zalen, waarvan de eene lang is 11,70 el, breed 8,50 el, deze dient tot Leerschool; de andere, dienende tot speelschool, is lang p.m. 8 ellen en even zoo breed. Tusschen deze beide zalen is eene ruimte, dienende tot portalen voor de voor- en tuindeuren en tot berging voor de petten der kinderen enz. Achter het gebouw is eene galerij, lang 18 el, breed 6,20 el, waaronder de kinderen kunnen spelen als het regent, of te warm is in den tuin. - De tuin is lang 31,50 el, breed 19,60 el.’
Wij gelooven, dat deze afmetingen der Leerschool en Speelschool enz., bij eene hoogte van ongeveer 3,50 el à 4 el, wel ten voorbeelde voor goed ingerigte Bewaarscholen mogen genomen worden.





Krijgsverrigtingen tegen het Eiland Balie in 1848, door den Luitenant-Kolonel J. van Swieten, Chef van den Staf bij de Expeditie; met een Voorwoord van den Generaal-Majoor C. van der Wijck, buitengewoon Adjudant

{==73==} {>>pagina-aanduiding<<}
van Z.M. den Koning. Te 's Gravenhage, bij de Erven Doorman. 1849. In gr. 8vo. 102 bl. f 1-:

Het is bekend, dat de Generaal van der wijck aan het hoofd heeft gestaan van de tweede expeditie tegen de weerspannige vorsten van Beliling en van Karang-Assam op Balie; het is tevens bekend dat, in weerwil van de heldhaftige dapperheid en de standvastige volharding der Nederlandsche troepen, die expeditie niet is geslaagd, en de krijgstogt door hen is geëindigd met het veld te ruimen, zonder de overwinning te hebben bevochten. Van Balie naar Java teruggekeerd, verzocht de Generaal den Chef van den Staf, den Luitenant-Kolonel der infanterie j. van swieten, om een verslag op te maken van het voorgevallene op Balie. De Heer van swieten voldeed aan dit verzoek, onder dagteekening van Kedong-Kebo, den 1 November 1848. De Generaal, intusschen gepensioneerd zijnde geworden en op zijn vertrek naar het moederland staande, nam dat verslag mede naar Europa. Z.H.E.Gestr. zond het daar in het licht met een voorwoord, gedagteekend, 's Gravenhage, den 15 Mei 1849, waaruit blijkt, dat ‘eene opentlijke bekendmaking van het gebeurde den Generaal van der wijck, voor allen, die aan deze noodlottige onderneming deel gehad hebben, noodzakelijk voorkwam, na alles wat in publieke geschriften daarover is gezegd.’
De Generaal heeft echter in dat Voorwoord te gelijk eene beschuldiging ingebragt tegen den Schout-bij-Nacht van den bosch, waarop door dezen, die ook inmiddels was gerepatriëerd, in de dagbladen geantwoord, en de beschuldiging van zich afgeworpen werd.
Het Verslag splitst zich eigenlijk in twee deelen, namelijk redeneringen met opgave van beweegoorzaken, en de vermelding der facta of krijgsverrigtingen gedurende den veldtogt. De eersten laten wij ter beoordeeling van zaakkundigen en van hen, die met Balie en deszelfs bewoners bekend zijn. De gebeurtenissen komen ons voor, met naauwkeurigheid te zijn opgegeven. Voor de eersten zijn wij den Generaal van der wijck evenzeer verpligt

{==74==} {>>pagina-aanduiding<<}
als voor de laatsten. Zijn de krijgsverrigtingen inderdaad te beschouwen als het uitvloeisel dier beweegoorzaken, dan heeft de veldheer consequent gehandeld. Z.H.E.G. kan nogtans in zijn oordeel over zaken en personen gefaald, en welligt daardoor tot het mislukken der expeditie aanleiding gegeven hebben. - Doch, wie heeft er nimmer gefaald?
De uitvoering is fraai. Papier en letterdruk laten niets te wenschen over.

Résumé des principaux événements de l'Histoire Générale, ou extraits des Elémens d'Histoire Générale de Mr. D. Lévi, Professeur d'Histoire et de littérature à Paris. - Ouvrage destiné à servir de base à la mémoire des élèves dans les classes supérieures des maisons d'éducation, et de guide dans l'instruction orale des instituteurs. Leeuwarde, chez W. Eekhoff, Libraire Éditeur. Petit in 8vo. Première Partie: Histoire ancienne, 127 pag. 1847. Deuxième Partie: Histoire du moyenâge et Histoire moderne, 130 pag. 1848. f 1-:

Uit den titel is genoegzaam na te gaan, welke de bedoeling is met de uitgave dezer verkorting van een der veelvuldige werken van den vlijtigen Schrijver. De Nederlandsche uitgever, naar het ‘Avant-propos’ te oordeelen een onderwijzer, is van meening, dat het, in ons Vaderland, bijna noodzakelijk is (il est d'un grand avantage, sinon absolument nécessaire) om de geschiedenis en aardrijkskunde in het Fransch te onderwijzen. ‘On gagne par là,’ - voegt hij er bij - deux occasions ‘d'apprendre aux jeunes gens à s'exprimer avec facilité, dans une langue qui est devenue universelle.’
Een Nederlandschen onderwijzer, die zoodanig oordeelen over het onderwijs van geschiedenis en aardrijkskunde, zouden wij niet gaarne met de opvoeding onzer kinderen belasten. Immers de Nederlander, die de geschiedenis op die wijze heeft leeren kennen, heeft er een zeer éénzijdig denkbeeld van gekregen. In zijne beschou-
{==75==} {>>pagina-aanduiding<<}
wing van feiten, personen en gebeurtenissen is hij geen echt Nederlander. Dat achten wij altijd noodlottig; want er is geene Nationaliteit mogelijk bij iemand, die de geschiedenis van zijn Vaderland en van de naburige rijken op eene scheve wijze heeft opgevat. Om een enkel voorbeeld aan te voeren: welk Nederlander zal de nieuwe geschiedenis in de volgende tijdvakken verdeelen:
I. Christophe colomb, ou la renaissance des lumières dans l'occident (1492).
II. Paix de westphalie, ou la gloire de la France sous louis le grand (1648).
Deze twee tijdvakken zullen wel voldoende zijn tot verduidelijking. Wil men meer, dan sla men op bl. 81, waar over de onverwinnelijke vloot wordt gesproken, of bl. 82 en 85, waar de worsteling van Nederland tegen Spanje wordt behandeld.
Is er geen ander goed middel om aan onze jeugd de Fransche taal te leeren kennen; - het ware dan beter, dat die taal in Nederland niet wierd onderwezen, opdat alle onze jongelingen bekend wierden gemaakt met hetgeen zij als Nederlanders noodig hebben te weten, om de welvaart van het Vaderland niet te zoeken in slaafsche navolging van Franschen, Engelschen of Duitschers, maar zelfstandigheid met goede trouw en godsvrucht te vereenigen, en dan tevens, op gepaste wijze, inschikkelijk en toegevend jegens de denkwijzen van andere Natiën te zijn.
Het doet ons leed dat de uitgever, dien wij persoonlijk veel achting toedragen, dit ‘Résumé’ heeft ter perse gelegd. Een noël et de la plage of dergelijk werk is, onzes oordeels, voldoende om de jeugd met het Fransch en de Fransche letterkundige voortbrengselen bekend te maken. Dit werkje had gerust engedrukt kunnen blijven.

l.





E. Moulin. Historische Kamper Kronijk. IIde en laatste Deel. Tweede druk. Te Kampen, bij K. van Hulst. 1849. In kl. 8vo. 259 bl. f 2-:

Referent weet niet of het Eerste Deel van de Histori-
{==76==} {>>pagina-aanduiding<<}
sche Kamper Kronijk in dit Tijdschrift is aangekondigd geworden; maar hij zal 't er voor houden, dat dit werkelijk zij geschied. De Schrijver, e. moulin, was een man van groote vlijt, die de uren, welke hij aan zijn gewone bezigheden kon ontwoekeren, aan letterkundige studien en geschiedkundige nasporingen ijverig toewijdde. Daardoor ontstond deze Kamper Kronijk, die hij stuksgewijs in den Kamper almanak plaatste. Dat gedeelte er van, hetwelk thans het Tweede Deel uitmaakt, verscheen in dier voege in de jaargangen van 1836 tot 1845. Zijn zoon, de Heer j. moulin, heeft, eenigen tijd na 's waardigen mans overlijden, die stukken bijeengevoegd en, volgens het voorberigt, ‘den kunsteloozen, doorgaans helderen en bevattelijken verhaaltrant nergens aangetast, maar alleen hier en daar, waar de noodzakelijkheid zulks gebood, een paar woorden verplaatst of veranderd, en op enkele plaatsen deze of gene bijzonderheid in den tekst gevoegd, welke den Schrijver was ontglipt, of die eerst latere nasporing heeft aan 't licht gebragt.’
Dit Tweede Deel vangt aan met de gebeurtenissen van 1556 tot 1568, en gaat, in acht Hoofdstukken, tot aan het einde van 1597. Slechts zelden, en als ware het maar in 't voorbijgaan, wordt er van Kampen gewag in gemaakt; meest worden de algemeene belangen in den strijd tegen Spanje behandeld. Vandaar dat de Schrijver het XXVIste Hoofdstuk met eene Noot eindigde, waarin hij zeide: ‘wij hopen met het volgende onze stad weder binnen te treden, om het verhaal van hetgeen haar in 't bijzonder betreft, te vervolgen.’ - Dat vervolg is niet verschenen; want, zoo als des Schrijvers zoon zegt, ‘na in de maand October 1842 deze regelen te hebben geschreven, eindigde hij op den 26 November 1842 zijn werkzaam leven.’ Het XXVIIste Hoofdstuk heeft de Heer j. moulin nu te zamengesteld uit ‘eenige uittreksels en aanteekeningen, zoo goed doenlijk aaneengehecht,’ om ‘deze kronijk tot een geschikt rustpunt te brengen.’ Nog heeft de Heer j. moulin er in Chronologische orde bijgevoegd: ‘korte aanteekeningen over de zeventiende

{==77==} {>>pagina-aanduiding<<}
eeuw,’ die hier met genoegen zullen gevonden worden. Wij lezen er onder anderen op het jaar 1692: ‘De pacht der Eilander erven beloopt f 17,645.’ - Herinneren wij ons wèl, dan hebben wij, eenige maanden geleden, in de Couranten gezien, dat de laatste verpachting der Erven van het Kamper-eiland omstreeks f 140,000 heeft opgebragt. Welk eene aanzienlijke vermeerdering van inkomsten voor de stad Kampen, in anderhalve eeuw!
Dit Tweede Deel mist zeker veel van het belangrijke, dat het Eerste Deel onderscheidt, waarin Kampen als handelstad en als Lid van de Hanse eene zoo groote rol speelde. Evenwel is dit Deel voor de bezitters van het Eerste Deel onmisbaar, en beide, als geheel, verdienen aanbevolen te worden aan de behartiging van allen, die de oorzaken der vroegere grootheid van menige onzer steden en van haar opgevolgd verval wenschen na te vorschen.






Handboek der Oude Geschiedenis en Aardrijkskunde, van W. Pütz. Vertaald en bewerkt door E. Mehler, Doct. Philos. en S. Keyzer, Lit. Hum. Doct. Iste Stuk. Te Amsterdam, bij J. Stemvers. 1850. In gr. 8vo. VI en 192 bl. f 1-80.

Het doel van dit werk is, een Handboek voor het onderwijs der oude geschiedenis te geven, waarin de zekere resultaten der historische kritiek zijn opgenomen, en waarin niets gevonden wordt van hetgeen onder de categoriën van het mogelijke en waarschijnlijke valt. Het boek heeft in Duitschland veel opgang gemaakt, en de Vertalers meenen aan Nederland geen ondienst te doen met het ook op onzen bodem over te brengen, te meer daar zij er als ware het eene Encyclopaedie van het meest wetenswaardige uit de Oudheid in het klein in vonden. De Vertalers hebben niet alleen vertaald, maar ook de bronnen des Schrijvers geraadpleegd, en hier en daar

{==78==} {>>pagina-aanduiding<<}
eenige verbeteringen aangebragt. Zij beloven als aanhangsel eene korte geschiedenis van China, door Dr. hoffmann bewerkt, en tevens eene opgaaf van de bronnen, waaruit de geschiedenis van ieder volk is geput.
Na eene inleiding, waarin van den inhoud, de bronnen, de hulpwetenschappen der geschiedenis, vooral de tijdrekenkunde, en van de verdeeling der geschiedenis gesproken wordt, volgt in de Eerste Afdeeling een Aardrijkskundig overzigt van Azië. Vervolgens worden de Staten van Azië behandeld. I. de Israëliten, II. de Indiërs, III. de Babylouiërs, IV. de Assyriërs, V. de Mediërs, VI. de Perzen, VII. de Phoeniciërs, VIII. de Staten van Klein-Azië.
In de Tweede Afdeeling wordt eerst Afrika in 't algemeen beschreven, vervolgens worden de enkele Staten behandeld. I. De Aethiopiërs, II. de Aegyptenaren, III. de Canthagers.
Van ieder volk wordt eerst het land aardrijkskundig beschreven, vervolgens de geschiedenis medegedeeld, daarop het standpunt van beschaving, waartoe het in het godsdienstige, wetenschappelijke, staatkundige, in de kunst, enz. was opgeklommen, vermeld. Hierdoor bevat dit boek tevens een kort begrip van de zoogenaamde oudheden der verschillende daarin behandelde volken, en kan bij gevolg met vrucht gebruikt worden, om eene heldere voorstelling van het leven der voorgeslachten op te wekken; hetgeen door een bloot opgeven van oorlogsverrigtingen en jaartallen niet bereikbaar is.
Wij durven het boek over het algemeen gerust aanprijzen. In de bijzonderheden evenwel kwam het ons voor, dat er nog al aanmerkingen op te maken zijn. Wij willen de voornaamste door ons aangestipte punten mededeelen, in de hoop, dat, indien wij iets goeds gezegd hebben, dit bij eene tweede uitgaaf misschien van nut kan wezen.
Het oorspronkelijke werk van pütz is ons niet bekend. Uit blz. v van het voor ons liggende meenen wij evenwel te mogen opmaken, dat pütz de geheele geschiede-
{==79==} {>>pagina-aanduiding<<}
nis heeft behandeld, en de Vertalers alleen de oude geschiedenis willen overbrengen. Dit moet ik afkeuren, daar de middeleeuwsche en nieuwe geschiedenis toch ook wel waardig zijn volgens eene goede methode behandeld te worden. Men kan evenwel de oude geschiedenis als een afzonderlijk geheel beschouwen, en de Vertalers hebben het regt deze beschouwing tot de hunne te maken. Dan hadden zij echter, naar ons inzien, de inleiding moeten veranderen, daar die op de schaal eener inleiding voor de algemeene, niet voor de oude geschiedenis is ingerigt.
Blz. 1. Onder de bronnen der geschiedenis mis ik de vergelijkende taalstudie, die toch ter opsporing van den oorspronkelijken zamenhang der volken belangrijke diensten kan hewijzen; gelijk reeds uit de Noot op blz. 15 kan gezien worden.
Blz. 12. Uit een paedagogisch oogpunt zou ik in de Noot de woorden: ‘zoo als Libanon in het Hebreeuwsch,’ liever weglaten. Iemand, die nog niet goed in de aardrijkskunde te huis is, kon er door verleid worden, om de Himâlaja met den Libanon te verwarren.
Blz. 18. Onder de landplagen van Palaestina moest ook droogte en daaruit voortkomend misgewas en gebrek niet verzwegen zijn. Zie b.v. 1 Kon. xvii, jesaia iii:1, ezech. xxxvi:30 enz.
Blz. 21. ‘Jericho, door josua verwoest, herbouwd door david.’ Dit is in strijd met 1 Kon. xvi:34.
Blz. 24. ‘Terwijl de Semiten alleen de sterren als waardige beelden van God beschouwden.’ Dat dit niet onbepaald waar is, blijkt uit ezech. viii.
Blz. 29. ‘Aan den hoogepriester, die te gelijk de hoogste regter was.’ Dit laatste steunt, zoo ver mij bekend is, op geen uitdrukkelijke verklaring des Bijbels. Doch al ware dit zoo, dan is het toch niet waarschijnlijk, dat dit regterlijk gezag van den hoogepriester algemeen erkend werd, dewijl hij geene stoffelijke middelen, om zich te doen gelden, te zijner beschikking had. Het laatste vers van het Boek der Rigteren zegt dit uitdrukkelijk.

{==80==} {>>pagina-aanduiding<<}

Bl. 29. ‘Alle inlandsche slaven werden vrijgelaten.’ Dit is niet volkomen juist. Zie Exod. xxi:1-6.
Bl. 30. ‘Op hetzelfde altaar.’ Dit is niet juist. Alle offers moesten wel in den tabernakel gebragt worden, maar er waren twee onderscheidene altaren. Zie Exod. xxvii:1, xxx:1.
Blz. 35. ‘Maar zelfs aan de vijanden overleverde.’ Simson werd wel door die van juda aan de vijanden overgeleverd, maar ontkwam bij deze gelegenheid. Zijn eindelijke gevangenneming was een gevolg van het verraad van delila. Zie Rigt. xv, xvi.
Blz. 40. ‘Door het overspel met bath seba'’ enz. Uit het bijbelsche verhaal blijkt volstrekt niet, dat davids misdaad algemeen bekend is geworden, of dat zijn berouw invloed op de stemming des volks gehad heeft.
Blz. 42. ‘Zonder dat de verder afgelegen provinciën hieruit eenig voordeel trokken.’ Dat de toestand dier provinciën echter zeer benijdenswaard was, blijkt uit 1 Kon. iv:25. Daarom is dan ook, in mijn oog, de klagt, 1 Kon. xii:4, slechts een voorwendsel. De eigenlijke reden der afscheuring zal wel in den naijver tusschen de stammen juda en ephraïm te zoeken zijn. Zie II samuël xix:41, 42.
Blz. 44. ‘En de hereeniging met juda.’ Mij is geene plaats bekend, waaruit dit kan opgemaakt worden. (hosea iii:5.?)
Blz. 45. ‘Over hen, die in Juda achtergebleven waren’ enz. Hier had bij moeten vermeld worden, dat die achtergeblevenen spoedig naar Aegypte weken, na den stadhouder vermoord te hebben. Zie II Kon. xxv.
Blz. 46. ‘Toen Babylon door cyrus veroverd werd’ enz. Hier had, in eene aanteekening, melding moeten gemaakt worden van de zwarigheden, door den Hertog van Manchester, in zijn werk: The times of daniel, tegen de identiteit van den coresch des Bijbels en den cyrus der ongewijde geschiedenis in het midden gebragt. Het is hier de plaats niet, deze vraag uitvoerig te bespreken; alleen meen ik te moeten opmerken, dat volgens dat werk die identiteit alleen op gezag van josephus wordt aangenomen.

{==81==} {>>pagina-aanduiding<<}

Blz. 61. ‘De regering was eene onbeperkte alleenheersching.’ Dit is slechts ten deele waar; want de magt des konings was door de voorregten der Brahmanen niet weinig beperkt. Slechts wanneer een koning te gelijk opperhoofd van de krijgsmagt, van de regterlijke magt en van de kerk is, kan hij als onbeperkt alleenheerscher beschouwd worden.
Blz. 67. ‘De schilderkunst.’ Dat de schilderkunst in Indië tot een vrij hoogen trap van ontwikkeling moet gekomen zijn, blijkt onder anderen uit eene plaats van de Sakuntala (zie v. humboldt, Kosmos, II, 1, blz. 73, Holl. vert.), waar een schilderstuk van vrij ingewikkelde ordonnantie vermeld wordt.
Blz. 71. ‘De muren zijn later afgebroken, om andere gebouwen daaruit op te rigten.’ Dit strijdt met blz. 106, waar gezegd wordt, dat darius hystaspes, na het heroveren van Babel, de muren liet afbreken. Dit laatste komt met het verhaal van herodotus overeen.
Blz. 85. ‘geen spoor van kunsten.’ Dit wordt weêrlegd door de onlangs gevonden overblijfsels van Assyrische beeldhouwkunst. Zie de Noot op blz. 80.
Blz. 102. ‘Wegens hunne weigering.’ Dit is onjuist. De dienaren veinsden te gehoorzamen; doch spaarden croesus, meenende, dat cambyses nog wel van gezindheid zou veranderen. Zie herod. III., 36.
Blz. 105. Samos - bevrijd.’ Dit is onwaar. Syloson werd tot tiran over het eiland aangesteld, nadat het eerst door de Perzische soldaten was uitgemoord. Zie herod. III, 139-149.
Blz. 108. ‘Sardes ingenomen.’ De Grieken zijn er wel binnengedrongen en hebben de stad in brand gestoken, maar den burg konden zij niet veroveren, en de inwoners van Sardes hebben hen weer uit de stad geworpen. Zie herod. V, 100, 101.
Blz. 114. ‘Ondersteund door de Spartanen.’ Volgens xenophon, Anab. I, 1, schijnt cyrus niet regtstreeks door Grieksche Staten ondersteund te wezen, maar wel vele Grieksche huurtroepen verzameld te hebben. Clearchus althans was een gelukzoeker. Zie Anab. II, vi, 4.

{==82==} {>>pagina-aanduiding<<}

Blz. 117, 1). ‘De togten naar Europa hadden de krijgsmagt en de geldmiddelen van het rijk uitgeput.’ Dat dit niet juist is blijkt uit de groote legers door darius in het veld gebragt. Eerder meen ik te kunnen zeggen, dat slechte wapenen en gebrek aan krijgskundige bekwaamheid den val van Perzië veroorzaakt hebben. Zie herod. IX, 62.
Blz. 119, 5). ‘Van wetenschappelijke beschaving’ enz. Zij hadden evenwel geschiedschrijvers, hoezeer die waarschijnlijk slechts in den vorm van kronijken schreven. Zie herod. I, 1. Esther, II, 23. Thucyd. I, 129.
Blz. 131. ‘bij welken cyrus eene overwinning op croesus behaalde.’ Dit is in strijd met blz. 99 en 137. Het laatste komt overeen met herodotus.
Blz. 132. ‘Het Lydisch en Ponlisch rijk.’ Dat van Pergamus moest hier niet vergeten zijn.
Blz. 156. ‘Met uitzondering van Miletus.’ Steunt dit niet op eene verwarring van croesus met alyattes? Zie herod. I, 17-26.
Blz. 137. ‘versloeg ook het Lydisch voetvolk.’ Dit is maar half juist. De Lydiërs hadden geen voetvolk, maar de ruiters sprongen van hunne paarden toen deze schichtig werden, en streden te voet. Zie herod. I, 79, 80.
Blz. 159. ‘kusten zonder zeeboezems van eenige beteekenis, landtongen en schiereilanden’ enz. Dit is onduidelijk. De bedoeling zal wel wezen: kusten zonder zeeboezems van eenige beteekenis, zonder landtongen en schiereilanden enz.
Blz. 140. ‘De eene in een meer, de monden der andere’ enz. De Nijl schijnt hier over het hoofd gezien te wezen. Op blz. 142 wordt daarentegen die zich in een meer (het meer Tchad?) uitstortende rivier niet vermeld.
Blz. 147. ‘Hetgeen én om de veiligheid dier plaatsen, én om de zamenkomst van vele menschen bij de nationale tempels geschiedde.’ Is niet het omgekeerde meer overeenkomstig met de waarheid? Zouden niet de tempels om de karavanen juist op die plaatsen gebouwd zijn?
Blz. 150. ‘Jeor.’ Is dit wel een eigennaam? In

{==83==} {>>pagina-aanduiding<<}
Exodus komt het zóó voor, omdat daar slechts van ééne rivier kan gesproken worden. In daniël xii:5 wordt ditzelfde woord van den Tiger gebezigd.
Blz. 165. ‘op eene zeer eigenaardige wijze’ enz. Het gevoelen van roth: dat die dieren niet als afbeeldsels der goden, maar als levende hiëroglyphen moeten beschouwd worden, heeft in ons oog de meeste waarschijnlijkheid.
Blz. 166. ‘Verdeeling van het volk in zeven kasten.’ Amperre heeft, in de Revue des deux Mondes van 15 Sept. 1848, uit inscripties bewezen, dat de afscheiding der kasten, althans tusschen de ambtenaars, priesters en krijgslieden, in Aegypte veel minder sterk was dan in Indië.
Blz. 164, 1). ‘Godsdienst.’ Hier had ook van de mysteriën moeten gesproken worden. Dat de priesters verhevener begrippen van de Godheid hadden, kan reeds uit de woorden, blz. 172: ‘bijkans in geene vindt men eene plaats voor het standbeeld,’ enz. opgemaakt worden.
Blz. 174. ‘of zij hebben gediend’ enz. Vele Fransche geleerden zijn tegenwoordig van oordeel, dat de Pyramiden vooral dienden, om het vruchtbare Nijldal tegen de zandwolken der woestijn te beschermen.
Blz. 179, in de eerste noot: ‘te Carthago zelfs.’ Dit zal wel moeten zijn: te Carthago zelf.
Blz. 183. ‘had op de been gebragt.’ Dit moet zijn: hadden op de been gebragt.
‘Blz. 188. ‘Baäl, melkarth.’ De verwarring, die soms ten aanzien van dergelijke godennamen plaats heeft, moet, geloof ik, daaraan toegeschreven worden, dat deze namen eigenlijk geen eigennamen zijn, want baäl beteekent: Heer; melkarth beteekent: Koning der aarde, enz.
Blz. 189. ‘voor hun leven.’ Dit strijdt tegen nepos, XXIII, vii, 4. Ik moet evenwel bekennen, dat aristoteles, Pol. II, ix [xii] voor de levenslange regering der Suffeten schijnt te pleiten, en dat nepos vrij wat minder gezag heeft dan aristoteles.
Blz. 190. ‘en dialect van het phoeniciesch.’ Dit blijkt ook uit de eigennamen, die grootendeels uit in 't He-
{==84==} {>>pagina-aanduiding<<}
breeuwsch nog aanwezige wortelwoorden kunnen afgeleid worden. Zoo beteekent hannibal: gunst van baäl, mago waarschijnlijk: schilddrager enz.
Blz. 191. ‘Waarschijnlijk naar Gallië.’ Ik herinner mij in een onlangs verschenen nommer van het Rheinische Museum gelezen te hebben, dat bij Marseille nog overblijfsels van een Karthaagschen tempel gevonden zijn, waardoor deze waarschijnlijkheid tot zekerheid zou verheven worden.
Deze aanmerkingen heb ik gemeend te moeten maken. Zij mogen den Vertalers tot bewijs verstrekken, dat ik het boek met belangstelling en opmerkzaamheid heb gelezen. Ik zie dan ook verlangend uit naar de volgende stukken, en neem de vrijheid, wanneer ik mij niet vergis, dat het oorspronkelijke ook de middel- en nieuwegeschiedenis behandelt, hen aan te sporen, ook deze voor Nederlanders te bewerken.

d. burger, jr.




Vijf maanden. Een boek voor treurige zielen, door C. van Schaick, Predikant te Dwingeloo. 1ste en 2de Aflev. Te Schiedam, bij H.A.M. Roelants. 1849. In gr. 8vo. Te zamen 64 bl. f :-60.

Vijf maanden? - Waarom het boek zoo heet moet later blijken. De twee eerste afleveringen bevatten, naar het schijnt, den aanhef van een doorloopend verhaal. Wij moeten ons oordeel dus opschorten, tot het werk compleet is. Maar ter voorloopige aankondiging kunnen wij er, volgens een berigt op den omslag, van zeggen, dat de uitgever den Heer van schaick heeft aangezocht om een werk te schrijven ‘voor den onder 't kruis gebogen broeder, voor de treurende en ongelukkige zuster;’ een boek niet enkel voor de ziekenkamer, maar dat overal, ‘waar de kelk des lijdens wordt aangeboden, nut kan stichten.’ - Het doel is loffelijk; want het aantal

{==85==} {>>pagina-aanduiding<<}
hunner die opbeuring noodig hebben is legio; maar zulk een werk moest eigenlijk geen geld kosten; omdat verre de meesten, die in druk zitten, geen geld hebben voor brood, veel minder voor boeken. Vraagt iemand: hoe de Schrijver zijn taak denkt te volbrengen? - Hij antwoordt: ‘het dagelijksche leven is mijn terrein. Mijn doel is: de lijdensschool in te treden en er grepen in te doen. Zoo krijg ik verscheidenheid, en 't nuttige zal en kan zich, zonder een of anderzins te schaden, aan 't aangename paren.’ - Het aangename uit de lijdensschool! - Doch wij herinneren ons de fraaije lijsten om schilderstukken uit de geschiedenis der martelaren. Bij dat ‘aangename’ dacht de Schrijver welligt aan de grepen, die hij ook doen wilde in de natuur, en in het leven van meer gelukkigen, om de schetsen uit de verblijven des ongeluks af te wisselen. Hoe hij tot dit alles berekend is weten wij uit zijne vroegere werken, en ook uit deze afleveringen, die reeds een aantal schilderachtige bladzijden bevatten over het dorpsleven; vooral het eerste hoofdstuk: ‘een zomerzondag op een boerendorp.’ Daarop volgen: ‘in de kerk; eene predikatie in huis; het joodje; wel en wee,’ en ‘in 't sterfhuis,’ waarvan de voortzetting in de derde aflevering moet volgen. ‘Allen zal ik trachten alles te zijn,’ zegt de Schrijver. Dat is wel wat sterk; want de rampen zijn zoo velerlei, dat de lijder in anderer toestanden zelden zijn eigen toestand herkent. In de zes eerste hoofdstukken worden twee sterfgevallen behandeld; doch hoe vele andere verliezen kunnen de rust des gemoeds verwoesten: verlies van fortuin; verlies van nering; verlies van ambt en inkomsten; verlies van gezondheid; verlies van goeden naam; verlies van eer; - maar wie kan ze tellen in al hare soorten en nuances? Het is niet mogelijk een werk zamen te stellen, waarin elke treurige iets vindt dat hem
alles zijn kan, in zijn bijzonderen toestand. Ook zijn alle treurigen niet vatbaar voor den troost van de gedrukte letter; al ware 't ook dat zij allen evenzeer den tijd, den lust, en de middelen behielden, tot het lezen

{==86==} {>>pagina-aanduiding<<}
van romans. Evenwel het doel is loffelijk, en wij wenschen er kracht toe. De Schrijver zegt verder: ‘elkander tot aller God en aller Vader op te leiden, en te leeren ten dage des lijdens, als zijne kinderen, het kruis op te vatten, anderen ten voorbeelde en zegen, en Hem tot eere dat te dragen; - Zietdaar, wat me voor oogen zweeft,’ - En inderdaad, tot het bevorderen van zulk eene berustende en waardige stemming van geest en hart kunnen tafereelen, zoo als zij hier geleverd worden, veel bijdragen. Wij verwachten, in dien zin, heilzame vruchten van het werk, en gelooven dat het, als romantisch gewrocht, een waardige tegenhanger kan worden van des Schrijvers uitmuntende ‘tafereelen uit het Drentsche dorpsleven.’ Moge zich dat bevestigen, en zij de bijval, die het werk te wachten heeft, evenredig aan zijne verdienste, en aan de verdienste van zijn goed oogmerk!

Antikritiek.

Bedenkingen van den Schrijver van het werkje: ‘Ons Belastingstelsel, oorzaak van Nederlands verval’ enz., te Delft, bij H. Koster; tegen de Recensie daarvan, voorkomende in de Vaderlandsche Letteroefeningen, voor October 1849. No. XIII.

Wanneer men, zonder het werkje te kennen, de Recensie leest, raakt men eerst ingenomen met het geschrift, dat, volgens Rec., ‘waarheid bevat, levendig, en treffend in pittoresque tafereelen voorgedragen.’
Daarna wordt men, om zekere ironie, geneigd te gelooven, dat de Schrijver onbekookte en onuitvoerbare voorstellen doet.
Eindelijk, ziende dat hij (volgens Rec.) met ‘schelden en graauwen’ zijn oogmerk zoekt te bevorderen, krijgt men een afkeer van het geschrift, en al ligt ook van de behandelde zaak, en vindt het der moeite niet waard, te

{==87==} {>>pagina-aanduiding<<}
onderzoeken, of het uitgesprokene oordeel gegrond is; veel minder of het geschrift eenige behartiging verdient.
Om der zaak wille worde het dus niet overbodig geacht het werkje te onderzoeken.
De gelaakte zinsnede is de volgende:
‘Wat is nu uw plan lezer? bevorderen of tegenstreven? Of zult gij, dit werkje gelezen hebbende, zeggen: 't is nog al aardig. 't Ware te wenschen dat er zoo iets gebeurde! - Het in de boekenkas zetten, en boekje, met inteekenbiljet en waarheden daarin vervat, vergeten? Dat ware onvergefelijk laf en laauw; zulk een gedrag bevordert meer kwaads, dan opentlijke en bittere bestrijding van het goede. De ellende van onzen maatschappelijken toestand hebben wij óók voor een deel aan zulke karakterlooze menschen te danken.’ Bl. 64.
Is dat ‘schelden en graauwen?’ (⋆) Zoo ja, dan maken vele geachte en gezochte Schrijvers zich telkens, en veel grover daaraan schuldig. Het gezegde is ook niet algemeen, maar betreft alleen dezulken, die de zaak vergeten: onverschilligen, die haar voorstaan noch tegenwerken; zeggende, dat ze hun niet aangaat, of ook zon-
{==88==} {>>pagina-aanduiding<<}
der hen wel tot stand zal komen; - die opzien tegen alles wat buiten het gewone, gemakkelijke spoor ligt; - die duizenden gebrek zien lijden, en 't toch niet willen opmerken.
Ook op eene andere plaats heeft de geleerde beoordeelaar de bedoeling niet regt gevat. Immers ‘het remedie’ is niet, zoo als Z.Ed. meent, tweeledig, namelijk: deels belasting op het inkomen, en deels vermindering van ambtenaren, bezoldigingen en pensioenen. Neen, het is enkel om alle aangeduide belastingen door ééne inkomsten-belasting te vervangen. Wat Rec. dus voor een deel van ‘het remedie’ aanzag, wordt in het werkje slechts voorgesteld als eene vrucht van de inkomsten-belasting, bl. 47-55. De bezuinigingen worden slechts als bijzaak behandeld, bij de beantwoording eener uit de redenering voortvloeijende vraag, bl. 53.
Genoeg van mijne bedenkingen. Maar ik vraag nu: of het betoogde, dat het belastingstelsel oorzaak is van Nederlands verval, waarheid is of niet? - Is het waarheid? - Dan wordt in het werkje eene levensvraag behandeld, die een naauwlettend en ernstig onderzoek verdient. Ik had daarom veel liever eene scherpe kritiek ontmoet, en blijf wenschen, dat de stellingen, die uit het voorafgaand betoog voortvloeijen, bl. 58 en 59, andermaal kundige mannen, maar dan opzettelijk en grondig, mogen bezig houden. Dat zij die stellingen, indien ze onhoudbaar zijn, verwerpen, of: met mij onder den volke verbreiden, indien zij waarheid behelzen; want: ‘Het ligt vooral aan het tot algemeene bewustheid komen van eene waarheid, of zij zal in het leven treden of niet; zeker geen krachtig optreden van haar, wanneer die bewustheid bij de meerderheid der leden van een volk blijft slapen.’ (⋆)








{==89==} {>>pagina-aanduiding<<}

Boekbeschouwing.

Kerkelijke geschiedenis, Kerkelijke statistiek en godsdienstig leven der Vereenigde Staten van Noord-Amerika, door Robert Baird. Naar de Hoogduitsche uitgave van Dr. R. Brandes, bewerkt door A.W. van den Worm, Predikant te Driehuizen en Zuid-Schermer. Met eene voorrede van Dr. N.C. Kist, Hoogleeraar te Leyden. Iste Deel. Te Schoonhoven, bij S.E. van Nooten. 1846. In gr. 8vo. XVI en 401 bl. f 3-25.

Naar het Engelsch bewerkt door E.B. Swalue, Theol. Doct. en Predikant te Goes. Met eene kaart. IIde Deel. Te Schoonhoven, bij denzelfde. 1849. In gr. 8vo. X en 408 bl. f 3-25.

In 1846 verscheen het eerste deel, vertaald door van den worm, wiens afsterven, benevens andere omstandigheden, de voortzetting van het werk tijdelijk verhinderden. In 1849 is het tweede deel verschenen, bewerkt door Doctor swalue; met eene kaart, die bijkans onmisbaar is. Er behoort voor eenen uitgever moed toe, zulk een arbeid op het touw te doen zetten. Het is toch geen boek, dat zich in verloren oogenblikken aan de ontbijtof theetafel laat doorbladeren; maar een doorwrochte arbeid, die inspanning vordert, doch haar ook door rijkdom van leering ruimschoots vergoedt. Het werk heeft daarenboven de verdienste, eene gaping op het gebied der Kerkelijke literatuur aan te vullen; men leze slechts de zaakrijke voorrede van Professor kist voor het eerste deel.
Aller oog toch is op Noord-Amerika gevestigd. Bij tienduizendtallen trekken er jaarlijks derwaarts, om in de grootelijks nog onbearbeide natuur der Over-Atlantische gewesten zich te dekken tegen de armoede en 't gebrek, die Europa vermeesteren, of zich te verheugen in de

{==90==} {>>pagina-aanduiding<<}
vrijheid, die aldaar in het burgerlijke en kerkelijke bestaat.
Daar openbaart zich ook een nieuw kerkelijk en godsdienstig leven in eigendommelijke vormen. Wie zou dan, als ik het eens zoo mag noemen, niet nieuwsgierig zijn naar de geschiedenis van deszelfs ontstaan en ontwikkeling? Tot hiertoe heeft men zich met onjuiste berigten, met eenzijdige voorstellingen en redeneringen moeten behelpen. Wij zeggen daarom den Hoogleeraar kist volmondig na, dat er behoefte was aan eene Kerkelijke geschiedenis van Noord-Amerika. Theoretische bespiegelingen toch hielpen weinig; de geschiedenis moet hier met haren fakkel voorlichten. Zij alleen kan verklaren, wat anders onverklaarbaar zou blijven, en verdedigen, wat anders voor geene verdediging vatbaar schijnt. In deze behoefte voorziet dit belangrijke werk, van hetwelk reeds eene Fransche en Hoogduitsche vertaling het licht zag, en nu ook eene Nederduitsche wordt aangeboden. Beschouwd van het meer populaire en praktische standpunt, waarvan de Schrijver is uitgegaan, mag het geacht worden aan die bedoeling allezins loffelijk te beantwoorden. Het stelt ons de Christelijke kerk van Noord-Amerika in hare eerste wording en latere inrigtingen, maar daardoor ook in den naauwen en geleidelijken zamenhang van haar voorheen en haar heden, geheel aanschouwelijk voor, en doet ons duidelijk zien, dat hetgeen thans, op het kerkelijk en godsdienstig gebied, in Noord-Amerika voorvalt, slechts het noodwendig uitvloeisel is der eigenaardige omstandigheden, onder welke het Evangelie van christus zijn kracht en invloed in de nieuwe wereld ontwikkelt.
De Heer baird begint met eene algemeene beschrijving van Noord-Amerika en zijne oorspronkelijke bewoners; handelt voorts over de kolonisatie, geeft de wijze aan om tot eene naauwkeurige kennis van het Amerikaansche volk te geraken, en wijst op het eigendommelijke der godsdienstinstellingen in de Vereenigde Staten, en op meer andere volks-toestanden en aangelegenheden, die den lezer in staat stellen, om het werk met vrucht te gebruiken.

{==91==} {>>pagina-aanduiding<<}

Het tweede boek geeft de geschiedenis der volkplantingen tot op den tijd, dat Noord-Amerika zich onafhankelijk verklaarde, en stelt het godsdienstig en zedelijk leven dier mannen in het licht, die in de nieuwe wereld geen fortuin zochten, maar de vrijheid om God te dienen naar de uitspraak van hun geweten. Het zal gewis de opmerking van den lezer trekken, wat de Schrijver aanvoert over de vereeniging van Kerk en Staat, zoo als die in Amerika werd ingevoerd en gehandhaafd.
In het derde boek onderzoekt de Schrijver, hoe de betrekking tusschen Kerk en Staat bij de Congregationalisten in het Noorden en bij de Episkopalen in de Midden- en Zuidelijke Staten is verbroken. Verder doet hij zien, welke gevolgen deze scheuring na zich sleepte, en hoedanig de betrekking der kerken tot de burgerlijke magt was, sedert zij ophielden onder het toevoorzigt van het Generaal-Gouvernement, en dat der afzonderlijke Staten te staan.
Uit deze mededeelingen blijkt, dat de betrekking tusschen Kerk en Staat niet door de Regering is opgeheven, maar als van zelf is komen te vervallen; vooral ten gevolge van de bewegingen der Dissenters, die, bij de vrijwording der burgerlijke maatschappij, geen dwang noch van een heerschende Kerk, noch van den Staat als haar onnatuurlijke voogd konden of wilden gedogen. Het beginsel der afscheiding en vrijheid zegevierde; zonder dat de Regering der Vereenigde Staten daarom Atheïstisch kan genoemd worden. Vernuftig en waar is de opmerking, dat de Amerikaansche Konstitutie niet noodig had over het bestaan van God en christus te spreken, evenmin als de Bijbel beginnen moest met het bestaan van het Opperwezen te bewijzen.
In de Vereenigde Staten werd de Godsdienst in- en uitwendig de zaak van het vrije gemoed. De Staat liet haar varen, het gemoed nam haar op. Dat vormde een vrijwilligheidsysteem. De Schrijver stelt het voor in zijn ganschen omvang en verhaalt, door welke middelen de fondsen tot stichting van kerkelijke gebouwen, tot bezol-
{==92==} {>>pagina-aanduiding<<}
diging van leeraren en tot uitbreiding van 't Evangelie zijn te zamengebragt.
Op de vragen: hoe voor de opleiding der geestelijken ten behoeve van de Koloniën, die met verbazende snelheid in het Westen ontstaan, en hoe voor de beschaving der sterk toenemende bevolking in de steden en dorpen der Oostelijke Staten gezorgd wordt, geeft hij een bepaald antwoord, door zoo wel de elementaire scholen, als de inrigtingen van hooger onderwijs te behandelen.
Evenzoo vermeldt hij, hoe de drukpers de zaak van het Evangelie bevordert, hoe het vrijwilligheidsysteem, door middel van Genootschappen en Vereenigingen, tegen onderscheidene maatschappelijke kwalen in het strijdperk is getreden, en op den oorsprong en de ontwikkeling van inrigtingen van liefdadigheid voordeelig gewerkt heeft.
Het Tweede Deel onderscheidt zich niet minder gunstig door rijkdom van zaken. In het zesde boek, dat over Kerk en Kansel in de Vereenigde Staten handelt, verdient vooral opmerking wat er zeer menschkundig is opgeteekend over de ontwaking van Godsdienstigen zin. De Schrijver doet bij de behandeling van dit kiesche onderwerp fiksche grepen in het leven, dat hij toont te kennen in zijn heerlijk streven en in zijne afwijkingen.
Wij mogen het er voor houden, dat de naauwgezette baird alles naauwkeurig zal hebben nagegaan. Hier en daar springen er de blijken van in het oog. Dit verhoogt zijne historische voorstelling van de onderscheidene Kerkgenootschappen. Hij onderscheidt die in Evangelische en Niet-Evangelische Kerken, en levert niet enkel statistiek, maar dringt tot het innerlijk wezen van iedere kerkgemeenschap door. Hij-zelf is zeer gehecht aan de oude denkvormen der vaderen en doet dit onverholen uitkomen, maar afwijking in bijzonderheden, welke het wezen van het Christelijk geloof niet aantasten, is bij hem geene ketterij. Uiterst gematigd jegens verschillende opvattingen, is hij orthodox maar te gelijk liberaal; iets, waaraan het den orthodoxen niet zelden hapert.
Er is veel in deze historische voorstelling, dat onze bijzondere opmerking getrokken heeft. Het ontbreekt ons

{==93==} {>>pagina-aanduiding<<}
aan ruimte, om àl 't geen wij opgeteekend hebben mede te deelen. Over een enkel punt nogtans, een enkel woord! Bij de Amerikaansche Presbyterianen legt niet alleen de leeraar, wanneer hij in zijne bediening wordt bevestigd, eene openbare belofte af, maar ook de gemeente doet eene openbare verklaring. Bij ons is alleen de leeraar een verpligt persoon. De gemeente neemt enkel aan om voor zijn tractement, meestal voor slechts een klein gedeelte er van, te zorgen, en verwijdert hem ook niet, indien hijzelf er geene aanleiding toe geeft. De predikant en zijne gemeente hebben aldus geene wederkeerige zedelijke verpligting uitgesproken; maar de Amerikaan beschouwt dit anders - en te regt. In de Vereenigde Staten wordt, nadat de in dienst tredende leeraar zijne gelofte gedaan heeft, aan de gemeente het volgende gevraagd:
‘Volhardt gij, Gemeente! hem als uwen leeraar aan te nemen, dien gij beroepen hebt?
Belooft gij, het woord der waarheid, dat hij u zal verkondigen, aan te nemen met zachtmoedigheid en toegenegenheid, en u te onderwerpen aan de door hem naar zijne verpligting uit te oefenen tucht?
Belooft gij, hem aan te moedigen tot zijne moeijelijke werkzaamheden, en zijne pogingen ter uwer onderwijzing en opbouwing te ondersteunen?
Verbindt gij u, eindelijk, om, zoo lang hij uw herder zijn zal, de bezoldiging, hem door u toegezegd, te betalen, en bovendien alles bij te dragen, wat tot bevordering van de godsdienst en zijn welzijn strekken kan?’
Aldus bestaat er eene levendig uitgedrukte wederkeerige belofte en verpligting, welke bij ons niet vergoed wordt door den zoogenaamden beroepsbrief, van welks inhoud de gemeente meestal geene kennis draagt. Wij houden het er voor, dat waar in deze dagen Kerkelijke reglementen herzien worden, dit punt wel eenige aandacht verdient.
Na het innerlijk wezen van de Evangelische Genootschappen ontwikkeld te hebben, beschouwt de Schrijver dat van de andere Genootschappen, welke hij de Niet-Evangelische noemt. Hier wordt veel geleverd, dat voor

{==94==} {>>pagina-aanduiding<<}
hen, die den godsdienstigen en zedelijken toestand van Noord-Amerika slechts uit vlugtige reisverhalen, of romans leerden kennen, een groot licht kan doen opgaan, en ieder tegen eenzijdige opvatting en scheve oordeelvelling kan vrijwaren.
Zeer lezenswaardig zijn zijne opmerkingen, aan het einde van het zevende boek. ‘Het Christendom - zoo besluit hij aldaar - is bij ons niet het doode formulierstelsel van kerkelijke instellingen, in stand gehouden door de wet, de overlevering of de kracht der gewoonte. Het bestaat niet in een zamenweefsel van bijgeloovigheden, waarbij het gezond verstand geweld wordt aangedaan, en die alleen strekken, om de oppermagt van de priesters over het geweten te verzekeren. Het is niet dat Rationalisme, 't welk, van het Christendom niets dan den naam slechts overhoudende, in een gedeelte van het Protestantsch Europa zijnen schepter zwaait; maar het is integendeel het Evangelisch Christendom; het Christendom des Nieuwen Testaments. Als men de tempelen bij ons binnentreedt, zal men in negen van de tien op eene aanbidding in geest en waarheid hooren aandringen, en over het algemeen God zien vereeren in den naam van den eenigen Middelaar, met boetvaardigheid en geloof; men zal hooren verkondigen, dat de regtvaardiging om niet wordt aangeboden, als verworven door christus, het Lam Gods, dat de zonde der wereld wegneemt; en dat de H. Geest is gegeven, om het hart des zondaars te vernieuwen en de geloovige ziel met vrede en blijdschap te vervullen.’
Uitvoerig beschrijft baird wat Noord-Amerika voor de uitbreiding van het Koningrijk der hemelen verrigt heeft. Het is verbazend te zien, wat een vrij volk vermag, wanneer het door de kracht des geloofs wordt in beweging gebragt. Allen, hoe ook verschillende in kerkelijke denkvormen, zijn het eens in den ijver, om den naam hunnes Heeren groot te maken, en hen die in de duisternis wonen te bestralen met de kennisse des heils. Wij willen, omdat wij niet in bijzonderheden kunnen treden, den lezer alleen mededeelen een statistiek over 1843, zoo

{==95==} {>>pagina-aanduiding<<}
naauwkeurig opgemaakt als de Schrijver 't vermogt, daar niet alle Genootschappen verslag doen; waaruit volgt dat de slotsom, hieronder opgegeven, minder is, dan 't geen er werkelijk is ontvangen:
Het Amerikaansch Genootschap	244,224 Dollars.
Dat der Presbyterianen	59,534 Dollars.
Dat der Baptisten	47,151 Dollars.
Dat der Methodisten	39,452 Dollars.
Dat der Protestantsche Episcopalen	55,197 Dollars.
Dat der Baptisten van den vrijen wil	3,502 Dollars.
Dat der Lutherschen	3,000 Dollars.
Dat der Moravische broederen	8,000 Dollars.
Het Evangelische Genootschap	15,000 Dollars.
Andere genootschappen ten minste	5,000 Dollars.
Bijdragen van de Bijbel- en Traktaatgenootschappen ten minste	50,000 Dollars.
	_____
Te zamen 510,060 Dollars.
	_____

Het getal der onderscheidene Zendingen beliep	65.
Dat der Statiën ruim	200.
Het personeel bestond, voor het minst, uit: Amerikaansche Predikers	375.
Geneesheeren, Drukkers, Onderwijzers, Catechiseermeesters	70.
Vrouwen der Zendelingen en Amerikaansche Onderwijzeressen	430.
	_____
	Te zamen	875.
Inlanders zoo wel als Predikers, Evangelisten, Onderwijzers, Colporteurs enz. in dienst	375.
	_____
	Totaal	1,250.

De Schrijver eindigt met een zevental slot-opmerkingen. Hij komt nog eens opzettelijk hierop en dáárop terug, om zijn Vaderland vrij te pleiten van ongegronde beschuldigingen. Vooral geldt dit de godsdienstige vrijheid. Hij betoogt voldingend uit den aard en het wezen des Christendoms, dat de vrijheid in het godsdienstige, welke ieder in Noord-Amerika geniet, der goede zaak voordeelig is. Wij stemmen dit gaarne toe. Trouwens het Evangelie zou al zeer zwak moeten zijn, als het den

{==96==} {>>pagina-aanduiding<<}
arm van Regenten, de uitspraak van Regters, de bajonetten van de gewapende magt noodig had, om zich tegen de aanranding van verkeerde geestes- of gevoelsrigtingen te handhaven.
Vervolgens toont baird, aan welk een voordeelig gevolg het vrijwilligheidsysteem in het algemeen op de vermeerdering van het getal leeraren, op hun onderhoud, en op het bouwen van kerken gehad heeft. Daarvan getuigt mede zijn overzigt over de uitgaven, die in het belang der godsdienst geschieden. Hij is echter met die voordeelen niet zoo sterk ingenomen, dat hij de oogen zoude sluiten voor andere middelen en wegen, die den voorspoed der Noord-Amerikaansche Kerk bevorderd hebben. Hij geeft die getrouwelijk op, en toont de ware oorzaak aan van de vorderingen zijner landgenooten.
Met kalmte en gematigdheid, doch daardoor te meer overtuigend, behandelt hij voorts eenige bedenkingen, tegen de Vereenigde Staten opgeworpen; als: het bankroet, de staatkundige beroeringen, de onzedelijkheid, en de slavernij, welke laatste er nog eene bevolking telt van drie millioen zielen. Gebreken erkennende spoort hij er de bronnen van op, en 't geen hij ontdekt is niet altijd vereerende voor Europa; overdrijving en oppervlakkigheid wijst hij te regt, en staaft zijn gevoelen met feiten.
Zoo brengt de waardige man zijnen arbeid ten einde. Zijn blik op de godsdienstige toekomst der Vereenigde Staten had misschien ruimer kunnen zijn; maar eene dichterlijke aanschouwing is baird niet eigen; daarentegen geeft hij zich ook niet bloot door opgewonden bespiegelingen, die zoo ligt door de uitkomst worden verijdeld of gelogenstraft.
Een negental bijlagen besluit het geheel.
Wij hebben onze lezers op een werk aandachtig gemaakt, hetwelk eene algemeene kennisneming dubbel waardig is. Het mag althans niet ontbreken bij hen, die de Kerkelijke geschiedenis beoefenen, of er prijs op stellen om de lotgevallen van de bewoners der Vereenigde Staten te leeren kennen. Deze Kerkelijke geschie-
{==97==} {>>pagina-aanduiding<<}
denis is een legger, met vrucht te raadplegen bij hetgeen er uit of over Noord-Amerika geschreven wordt.
Gelijk de vroeg ontslapen van den worm het eerste deel, zoo heeft ook de Eerwaarde swalue het tweede deel met belangrijke aanmerkingen en bijvoegsels verrijkt; zoo als, bij voorbeeld, nopens de Brownisten hier te lande, en de vestiging van den Heer scholte c.s. in de nieuwe wereld. De Vertaler heeft te regt begrepen, de dogmatische stellingen (zeker van den auteur?) onaangeroerd te moeten laten. Dat zou ook een ondankbaar werk; voor hen, die het met baird eens zijn, eene noodelooze grieve, en voor andersdenkenden eene geringe dienst zijn geweest. Wij danken den bekwamen Vertaler, dat hij dit werk heeft bearbeid, zoo als van hem mogt worden verwacht, en wenschen hem en den uitgever, in een ruim debiet, loon en voldoening.

h.

j.h.s.




Herinneringen uit de geschiedenis van Christus en zijne Kerk op aarde. Een geschiedkundig-godsdienstig Leesboek voor alle huisgezinnen op bepaalde dagen der week, door W.D. Statius Muller, Predikant te Zutphen. In II Deelen. Te Zutphen, bij A.E.C. van Someren. 1849. In gr. 8vo. 115, 130, 143 en 144 bl. f 5-40.

Dus luidt de titel. Het schijnt echter uit den inhoud te blijken, dat dit boek reeds bij gedeelten in het licht is verschenen, in dier voege, dat er een aanvang is gemaakt met Julij 1848, zoodat het werk eerst in Junij 1849 compleet was uitgegeven. Van waar anders in het opstel voor 29 April, de terugwijzing op dat van 25 September, en dat er op 19 December gesproken wordt van het één-en-vijftig-jarig bestaan des Nederlandschen Zendelinggenootschaps? Wij vermelden dit, wijl het, in onze dagen, niet ongewoon is, een reeds bestaand boekwerk onder een nieuwen titel ten tweedenmale te zien in het licht verschijnen.
Wij willen ons echter hierdoor thans niet laten leiden

{==98==} {>>pagina-aanduiding<<}
in het oordeel over een geschrift, dat aanbeveling verdient, al kon het misschien ook zouder schade gemist worden. De Heer statius muller heeft aan Christelijke huisgezinnen een leesboek willen schenken, waardoor zij, van week tot week, aangenaam en nuttig worden bezig gehouden. Zijne opstellen, doorgaans 8 à 10 bladzijden groot, zijn deels van stichtelijken, deels van geschiedkundigen inhoud, en dragen allen een bijbeltekst aan het hoofd, waarvan meer of minder gebruik gemaakt wordt. Tot de opstellen, die den vorm van praktikale toespraken dragen, behooren die voor 1 Jan. over Openb. i:17b, 31 Maart, bevestiging van lidmaten, over Rom. i:16a, 8 Oct., voorbereiding tot het H. Avondmaal, over luc. xxii:15, 31 Dec. over Efez. v:16a, en eenige andere. Ook zijn die op de Christelijke feestdagen juist niet altijd van geschiedkundigen inhoud, zoo als de titel zou doen verwachten. Aan dien titel beantwoordt echter doorgaans de inhoud der overige opstellen, die over jezus in de woestijn, verheerlijkt op den berg, in de eetzaal te Jeruzalem, in Gethsemané, in de Joodsche raadzaal, in het paleis van den Landvoogd, op Golgotha, over zijne geboorte, dood, opstanding en hemelvaart, of die eene levensschets behelzen van de Apostelen johannes, petrus, jakobus en paulus, of - en deze maken verreweg het meerderdeel uit - die merkwaardige gebeurtenissen en personen uit de kerkelijke geschiedenis betreffen, als fénélon,
menno simons, spener, melanchton, luthers sterfdag, luther te Worms, de Augsburgsche Confessie, zinzendorf, oberlin en owen, willebrord, huss, calvijn, erasmus, loijola en de Jezuiten, hugo de groot, j.h. van der palm, jan de bakker, zwingli, de herroeping van het edict van Nantes, gustaaf adolf, de Synode te Dordrecht, het Nederlandsche Bijbel- en Zendelinggenootschap, enz. Wij geven deze titels ongeveer in dezelfde bonte rij op, waarin zij hier gerangschikt voorkomen. Deze rangschikking geeft aan het boek een minder aangenaam, vreemdsoortig aanzien, dat niet uitlokt tot eene geregelde lezing. Ook zou er op de keuze der onderwerpen nog al iets zijn aan te merken. Vreemd b.v. noemen wij het, dat

{==99==} {>>pagina-aanduiding<<}
bijkans al de Hervormers hunne plaats gevonden hebben, en daarentegen niet één enkele der meest beroemde Kerkvaders; dat ook de martelaren, op stefanus na, alle uit het Hervormingstijdperk gekozen zijn, dat de Augsburgsche Confessie tot drie onderscheidene malen toe ter sprake komt, en dat uit den leeftijd, die naast aan onze dagen grenst, alleen gewezen wordt op den wel grooten, maar toch niet éénigen van der palm. Wij kunnen hiervoor geene andere reden bijbrengen, dan dat de Schrijver zulke onderwerpen bij voorkeur behandeld heeft, die hem het meest nabij lagen, of waaromtrent zijne literatuur het meest volledig was. Wat nu de behandelingzelve aangaat, zij lijdt, indien wij wèl zien, aan groote oppervlakkigheid. Grondige studie is niet voorafgegaan. Het is blijkbaar alles compilatie uit meer uitvoerige geschriften, zonder oorspronkelijkheid, zonder nieuwheid van gedachten, zonder frischheid van taal en stijl. Dit neemt echter niet weg, dat de inhoud bruikbaar genoeg is, vol van wetenswaardige bijzonderheden en nuttige wenken. Menigeen zal het boek in verloren oogenblikken met genoegen doorbladeren en niet onvoldaan ter zijde leggen. Hier komt nog bij, dat het niet aan duidelijkheid van voorstelling ontbreekt, dat 's mans denkwijze, ook op verschilpunten, onbekrompen genoeg is, en dat het hem doorgaans te doen is, niet enkel om te leeren, maar ook om te stichten. Wij hebben er daarom volkomen vrede meê, dat dit boek den toegang vinde tot menig Christelijk huisgezin, en bidden over het gebruik zegen af; maar zouden toch niet wenschen, dat onze literatuur met zulke boekdeelen overladen werd, of dat de Heer statius muller zich op den duur met soortgelijken arbeid onledig hield.
En hiermede hebben wij over dit geschiedkundig-godsdienstig Leesboek, zoo als het heet, ons onpartijdig oordeel gezegd, sine ira et studio.




Over de echt Christelijke beginselen der oorspronkelijke Nederlandsche Hervormde Kerk. Door W. Muurling,

{==100==} {>>pagina-aanduiding<<}
Hoogleeraar te Groningen. Te Groningen, bij J. Oomkens, J.zoon. 1849. In gr. 8vo. 87 bl. f :-90.

Wij hebben dit geschrift van den Hoogleeraar muurling, nadat het ons uit Waarheid in Liefde reeds bekend was geworden, thans bij de afzonderlijke uitgave nog eenmaal met groot genoegen gelezen. De inhoud is even zoo belangrijk als merkwaardig. Tot die echt Christelijke beginselen der oorspronkelijke Nederlandsche Hervormde Kerk, die naderhand wel onderdrukt zijn, maar thans weer algemeen in derzelver waarde en waarheid beginnen erkend en gevolgd te worden, brengt hij het Evangelische beginsel, het beginsel van vrij onderzoek en vrije belijdenis, en dat van voortdurende hervorming. Bij de ontwikkeling dezer drie beginselen maakt hij o.a. veel gebruik van het geschrift van petrus bloccius, vóór eenige jaren door Prof. kist aan het licht gebragt. De kalme, bedachtzame toon van zijn onderzoek verhoogt daarvan de waarde. En voor onze dagen is daaruit véél te leeren; waarom wij het allen aanbevelen, die onbevooroordeeld waarheid zoeken.




Over de leer der Hervormde Kerk en hare toekomst Door Joh. van Vloten, Theol. Doct. Te Schiedam, bij H.A.M. Roelants. 1849. In gr. 8vo. 94 bl. f 1-:

Het lust ons niet, over dit geschrift in het breede uit te weiden. Het behelst eerst iets over onze Godgeleerdheid van den dag (bl. 1-8), waarin aan onze Godgeleerden duchtig de les gelezen wordt, dat zij van schleiermacher durven spreken, zonder hem eens te kennen; daarna iets meer uitvoerigs over schleiermacher (bl. 7-60), waarbij zijne wijsgeerige en Christelijke denkwijze naauwkeurig opgegeven en gekritiseerd wordt; voorts een en ander over Prof. scholten en zijn jongst geschrift (bl. 61-86), en eindelijk een woord over de toekomst der Kerkleer (bl. 87-94). Zoo weinig wij aan hetgeen hier over schleiermacher voorkomt, de waarde willen ontzeg-
{==101==} {>>pagina-aanduiding<<}
gen, die het heeft, even zoo sterk keuren wij den onwaardigen toon af, die tegen Prof. scholten gevoerd wordt. Reeds daarom alleen zouden wij dit werk geen antwoord waardig achten. Waar moet het heen, als onze godgeleerde letterkunde zulke grofheden verdragen kan? Wanneer wij echter uit het laatste gedeelte van dit geschrijf het standpunt leeren kennen, waarop de Heer van vloten staat, dan bevreemdt ons zijne bittere gemoedsgesteldheid, kenbaar uit zijne woorden, niet het minst. Maar dan beklagen wij tevens den jeugdigen mensch, die door zijne excentriciteit en paradoxenjagt volkomen onbruikbaar geworden is voor de Kerk: en nu, terwijl hij bijkans alleen staat, zijne gal uitstort over allen, die van hem verschillen. Gelukkig, dat hij in ons Vaderland eene zeldzame uitzondering is op den algemeenen regel! Wij zouden hem wel willen aanraden, om naar Duitschland te gaan, waar hij méér te huis behoort dan hier, en zich liever te Tubingen te vestigen, dan te Leyden, waar hij woont.




De Christen aan de bron van troost bij het verlies van dierbare betrekkingen. Naar het Hoogduitsch van Dr. R.F. Eylert, door A.H. van der Hoeve, Predikant te Keppel. Te Amsterdam, bij ten Brink en de Vries. 1849. In gr. 8vo. VIII en 289 bl. f 2-75.

Algemeen is, vooral sedert het verschijnen van de Karaktertrekken en historische fragmenten uit het leven van Koning frederik willem II de naam van Bisschop eylert ook in ons Vaderland bekend geworden. Zoo hij nog niet tot zijne vaderen verzameld is, zijn tachtig winters over zijn achtbaar hoofd heengevaren, en menige storm heeft hem geschud, doch zijn geloof niet kunnen ontwortelen. Vóór meer dan twintig jaren onder rouw en kommer gebukt, voelde hij zich sterk in de kracht der godsdienst, en deelde aan het Duitsche volk mede, wat hem staande hield, om 't door zijne ervaring moed in

{==102==} {>>pagina-aanduiding<<}
te boezemen onder de worstelingen des levens, en bij de graven van geliefden.
Spoedig hadden zijne Betrachtungen über die lehrreichen und trostvollen Wahrheiten des Christenthums, bey der letzten Trennung von den unsrigen’, de aandacht van onze uitgevers getrokken: zij werden vertaald en de oplage werd uitverkocht. Deze tijd, waarin de dood zoo vele slagtoffers heeft weggemaaid, en zoo menig huisgezin met rouw vervuld; deze tijd, waarin zoo menigeen ex tripode het geloof aan persoonlijke, zelfbewuste voortduring na den dood ontkent, bespot en het den oorlog aandoet, als den laatsten vijand der negentiende eeuw, is voorzeker wèl geschikt, om, in gewijzigden vorm, eene nieuwe uitgave van eylerts vrome woorden uit te lokken.
De Heer van der hoeve heeft deze taak waardig en met eere volbragt. Hij heeft het werk eenen uitlokkenden titel geschonken en den preekvorm der eerste uitgave zoo veel doenlijk gewijzigd. In één woord: hij heeft den ouden arbeid nieuwe frischheid gegeven, en het Duitsche gewrocht met en voor den Hollandschen smaak met geluk bewerkt. Vraagt men ons echter: of wij met dat omwerken van eens anders arbeid hoog zijn ingenomen, dan antwoorden wij: neen. Wij zouden nog liever gezien hebben, dat de waardige Keppelsche leeraar iets oorspronkelijks hadde geleverd. Daar wij noch het oorspronkelijke, noch de vroegere vertaling in bezit hebben, kunnen wij geene vergelijkingen maken; maar beschouwen het werk op zich-zelf, zoo als het daar voor ons ligt.
Het boek heet: ‘de Christen aan de bron van troost bij het verlies van dierbare betrekkingen, en de vraag is nu: of die bron, naar welke de Schrijver niet den ongeloovige, niet den zedeloozen slaaf der wereld, maar den vriend des Heeren geleidt, een levend of maar een gedwongen kunstwater aanbiedt? Maar het antwoord is bevredigend. Wie troost behoeft, kome! Veertien malen gaat eylert den bedroefde voor, en altijd geeft de nimmer opdroogende bron, uit welke hij put, nieuwe stralen van verkwikkenden, verheffenden troost.

{==103==} {>>pagina-aanduiding<<}

Eylert begint met te bewijzen, dat men op deze aarde nimmer zijne wenschen en verlangens bevredigd vindt, en toont aan, welke de treurige gevolgen zijn van de ontkenning van 's menschen voortdurend bestaan na den dood. Alleen kunnen wij hierin niet toestemmen, dat het niet bestaan van den mensch na dit leven het bestaan van God-zelven twijfelachtig zou kunnen maken. Men kan zich zeer wèl eene wereld denken, waarin alles onderworpen is aan eene vergankelijkheid door welke het individu wordt opgelost; maar nooit eene wereld zonder Schepper. Het is te veel, het bestaan van de Oorzaak afhankelijk te maken van de voortduring des bestaans van het uitwerksel.
Overtuigend doet eylert uitkomen, dat er iets in ons spreekt van onsterfelijkheid, en geeft de wijze op, hoe dit gevoel waardig is te leiden. Jammer, dat de Schrijver zijn gevoelen op dit punt zoekt te staven (bl. 45) met eene aanhaling uit den XLIIsten Psalm, waar de dichter geen ander verlangen uitdrukt, dan om naar Sion terug te keeren. - Ook de aanhaling uit job is, minst genomen, twijfelachtig.
Met veel bezadigdheid wordt het vraagstuk behandelt, waarom ons God niet meer van de eeuwigheid heeft geopenbaard. Of wij elkander zullen wederzien? Wie weet het, wie zondert het plaatselijk stoffelijke genoeg af van het zuiver geestelijk Zijn? Wie waagt het, te vorschen naar de beschikkingen Gods in beter land, in hooger orden? De Schrijver, onder den indruk van hetgeen hij verloor, gelooft en stelt een wederzien. Als hij echter tot bewijs dier troostvolle stelling zich beroept op de woorden van jezus: ‘ik zal u wederzien,’ en het Zijn bij den Heer aanvoert, vergeet hij, dat de Heiland bepaaldelijk spreekt van zijne verschijning na zijne opstanding uit den doode, en dat de gezaligden zeer wel bij den Heer kunnen zijn in geestelijke aanschouwing, zonder dat allen, die op de aarde vereenigd leefden, aan gene zijde des grafs op nieuw in elkanders nabijheid worden geplaatst. Wat daarvan zij, eylerts beschouwingen over dit onderwerp zijn aangenaam en ook in hooge mate

{==104==} {>>pagina-aanduiding<<}
nuttig door de praktikale rigting, die hij er aan geeft.
Met genoegen leest men, hoe de Schrijver over het denken aan afgestorvene geliefden spreekt. Bevredigend beantwoordt hij de vraag: of ook de afgestorvenen aan ons denken? - Of hij echter hen, die dit tegenspreken, overtuigen zal door een bewijs aan de parabel van lazarus en den rijken man ontleend, zou betwijfeld mogen worden.
Hij treedt den dood moedig onder de oogen en schudt de vreeze voor hem af; wijl het Christendom leert: ‘dat hij niet zoo verschrikkelijk is, als het wel schijnt; en omdat hij niet slechts een voortdurend bestaan na den dood belooft, maar ook met vast vertrouwen leert hopen op een beteren toestand in de toekomstige wereld.’
Eene breede beschouwing - welke ons in het hart doet lezen van eenen vader, die van het graf zijner kinderen met kalmte naar den hemel blikt - betreft de leerrijke en troostvolle waarheden, welke het Christendom ons mededeelt bij den dood van vroegtijdig overleden kinderen. Menige moeder, die in stilte tranen plengt, zal zich hier vertroost en versterkt gevoelen, en vrede vinden in en met God en den Heiland, die uit de vele woningen des vaders haar toeroept: ‘laat de kindertjes tot mij komen en weert ze niet: want denzulken is het hemelrijk!’
Een woord des Predikers geeft verder aanleiding tot een betoog, dat de dag des doods voor hem, die zijn leven goed inrigt, beter is, dan de dag der geboorte, omdat in den dag des doods des menschen gebrekkige kennis ophoudt; de strijd der deugd eindigt; de beproevingen van het lijden dezes tijds eindigen; terwijl die gebrekkige kennis, die strijd, die beproeving, in helder licht, in zegepraal en in vrijheid veranderd worden.
Eindelijk geleidt de waardige man zijne vrienden, in het plegtig avond-uur, naar buiten, en denkt er met hen, blikkende naar het heldere stargewelf, over het lijden in dit leven, en over de scheiding van geliefden en dierbaren:

Blikt, vermoeiden! blikt naar boven, 
Waar 't gestarnte u 't rustoord wijst! 
Zegepralen zal 't gelooven, 
Dat den Heer des levens prijst. 

{==105==} {>>pagina-aanduiding<<}

Laat de aarde in haar nacht en haar' nevelen zinken! 
Uw oog ziet van hier reeds de heerlijkheid blinken, 
Die God u daar ginds in haar volheid onthult; 
Dáár juicht ge eens, gezaligd: mijn wensch is vervuld! 

Ziedaar in vlugtige trekken den inhoud van dit nuttig werk geschetst. Behoudens enkele aanmerkingen hebben wij het met klimmend genoegen gelezen. De toon is bezadigd; nergens hinderden ons afgetrokken, wijsgeerige betoogen of gewaagde gissingen. Wat meer gloed en verheffing zou ons hier en daar aangenaam zijn geweest; ook den persoon van christus hadden we meer op den voorgrond gewenscht; maar het geheel toch is doordrongen en vol van den geest des Heeren. Moge het werk den weg vinden naar menige huiskamer, en toegang tot menig hart, om 't in droefheid te troosten, en in vreugde te wapenen tegen den dag der beproeving.

De Godsdienst van Christus en haar invloed op hart en leven, in korte trekken geschetst door S. van Dessel. Te Leyden, bij D.J. Couvée. 1848. In kl. 8vo. 32 bl. f :-20.

Een stichtelijk boekje, allezins geschikt om algemeen verspreid te worden, waarom ook de Uitgever het bij vijf-en-twintig-tallen tegen vier gulden heeft aangeboden. Het is in gemoedelijken, hartelijken toon geschreven, zonder de eischen van het verstand te vergeten, en laat zich even gemakkelijk als aangenaam lezen. Wij wenschen den Schrijver, dat hij zijn doel, in een voorafgaand woord aan Ds. c. clant, te Hoogcarspel, uitgedrukt, ten vollen moge bereiken.






Drie voorlezingen over de voormalige staatspartijen in de Nederlandsche Republiek. Door Mr. H.W. Tydeman, Prof. jur. enz. Met Aanteekeningen en Bijlagen. Te

{==106==} {>>pagina-aanduiding<<}
Leiden, bij P.H. van den Heuvell. 1849. In gr. 8vo. XIV en 192 bl. f 1-90.

De eerste dezer voorlezingen, gehouden in de Maatschappij van Nederlandsche Letterkunde te Leiden, 22 Januarij 1830, beschouwt de Democratie [in Nederland.] Het stuk levert eene Proeve van verdediging der staatsgebeurtenis van 22 Januarij 1798; en in het algemeen van de democratische of zoogenaamd revolutionaire partij van 1795-1798, (bl. 1-44); gevolgd door aanteekeningen van Mr. j. scheltema, w. holtrop en Mr. f.w. fennekol, (bl. 45-75,) waarbij echter de Schrijver zijne tegenopmerkingen gevoegd heeft.
De tweede voorlezing, voorgedragen te Amsterdam, in 1831, in Felix Meritis, en 25 April 1848, bij de openbare vergadering der Tweede Klasse van het Koninklijk Nederlandsch Instituut, is getiteld: de Aristocratie, en beantwoordt de vraag: hoe de Natie, ten tijde der Nederlandsche Republiek, zich zoo gelukkig heeft kunnen gevoelen, bij het gemis van staatkundige vrijheid? (bl. 77-112). Hierop volgen eenige aanteekeningen van den Schrijver-zelven, met inlassching van een stuk uit de Geldersche historische Courant van Dingsdag 17 April 1787, waarin hoofdzakelijk is opgenomen de beruchte preek van Ds. blank, op den Bededag diens jaars in de Catharina-kerk te Utrecht uitgesproken, waarin lucas xvii:1: ‘En hij zeide tot zijne discipelen: het kan niet wezen dat er geene ergernissen komen; doch wee hem, door welken zij komen’ - naar ons inzien zeer ergerlijk op de staatkundige gebeurtenissen en personen van dien tijd wordt te huis gebragt. Bedoelde leerrede levert het afdoend bewijs, hoe berispelijk het is, staatkundige beschouwingen op den kansel te geven. Verder vindt men hier nog de beoordeeling dezer verhandeling door de Heeren scheltema en fennekol voornoemd. (bl. 113-133.)
De derde of laatste voorlezing handelt over de oude Oranjepartij, strekt deze tot troost en vermaning, maar tevens den Belg-orangisten tot afwering. Het stuk is

{==107==} {>>pagina-aanduiding<<}
reeds gelezen geweest bij de Maatschappij van Nederlandsche Letterkunde, en bij de Tweede Klasse van het Kon. Ned. Instituut, in 1836. Het loopt van bl. 135-170; maar wordt gevolgd door aanteekeningen van den Schrijver, behelzende onder anderen de geheime circulaire van den Gouverneur der provincie Braband, c.g. hultman, van 6 Maart 1815, waarbij, op grond der Missive van den Heer Secretaris van Staat voor de Binnenlandsche zaken, van den 2den dier maand, eene lijst gevraagd wordt van al de gewezen burgerlijke ambtenaren, die in of na den jare 1795, als slagtoffers der omwenteling, hunne bedieningen hadden verloren, ten einde de zoodanigen met openvallende posten bij voorkeur te begunstigen. Alles wordt besloten met eene bijlage: over het eigenlijk kenmerkend onderscheid der Regeringsvormen, door Prof. heeren; vertaald door en met aanmerkingen daarop van Mr. f.w. fennekol.
Uit welk oogpunt nu moeten deze drie voorlezingen beschouwd en beoordeeld worden?
De geachte Schrijver zegt zelf, bl. vi, in zijne voorrede: ‘Mijn doel met deze trits van opstellen (steeds als één geheel te beschouwen) was enkel, wat ik in dezelve (bl. 43, 53, 80) duidelijk uitgedrukt heb: om bij het beoefenen en voordragen onzer vroegere geschiedenis tot billijkheid, inschiklijkheid en ware onpartijdigheid op te wekken en op te leiden; en de eenvoudige waarheid, dat om een ander juist en billijk te beoordeelen, men aanvangen moet met zich in zijne omstandigheden en op zijn standpunt te verplaatsen, toe te passen op onze staatsgeschiedenis.’ In dien geest beginnen wij met de beschouwing der eerste voorlezing: de Democratie.
Te regt zegt Prof. tydeman, bl. 13: ‘Wat beoogden dan de Democraten van 1795 en 1798? Zij wilden doen erkennen en in werking brengen, hetgeen gedurende de geheele twee eeuwen van het bestaan der Republiek, door de beide toenmalige staatspartijen, en door de Stadhouders zoo wel als door de Staten miskend was, en wij zeggen het met den Heer wiselius: “Wat niemand onzer voorvaderen immer in den zin was gekomen,

{==108==} {>>pagina-aanduiding<<}
om het groot Privilegie, niet van Vrouw maria of eenigen anderen oppergebieder, maar dàt van de Natuur, dàt door den Schepper zelf verleend, te doen gelden.....”’ ‘Wilt gij het bepaalder weten, hoort het van ockerse, in eene Redevoering van Februarij 1797 (IIde Deel der derde Mnemosyne of Deel XX der geheele verzameling, bl. 185 en volg.): “zulk eene constitutie, die volledig is enz.; eene constitutie, met één woord, die, niets overlatende van het oud foederalistisch en leenstellig wangedrocht, een geheel nieuw en wijsgeerig gesticht optrekt, dat eener vrije, ondeelbare, verlichte, deugdzame en gelukkige Republiek.”’ ‘Doch waartoe,’ gaat Prof. tydeman voort, ‘schrijvers als getuigen aangehaald, daar het stuk zelf voorhanden is; zulk eene Constitutie, als nagenoeg en zoo veel de omstandigheden toelieten ze te maken, was die van April 1798; die kracht en eenheid van bestuur vereenigt met de meeste vrijheid des volks; ja alwaar, in de plaats van vijf afwisselende leden, één levenslang en erfelijk Oranjevorst stellende, men dezelfde hoofdtrekken van onze tegenwoordige Grondwet (nu in 1850 is dit nog wel zoo waar, als tijdens het houden der voorlezing in 1830), of eene nog eenvoudiger en misschien nog betere, heeft.’ (Dat eenvoudiger en betere in de Staatsregeling van 1798 is hier weder waar, in betrekking tot de nog niet herziene Grondwet van 1815; in 1850 zou Prof. tydeman dit waarschijnlijk niet hebben gezegd. Doch hooren wij den Schrijver verder:) ‘Ware het mogelijk geweest zich daartoe te verstaan, wij hadden nu reeds dertig jaren van geluk beleefd, en de Natie ware niet zoodanig in handen der Aristocratie vervallen geweest!’
Wie moet op zulk eene taal geen amen zeggen?
Maar men heeft den Democraten van 1798 minder hunne theorie, dan wel hunne handelingen verweten. In 't algemeen verdedigt de Schrijver de Democraten, reeds sedert de omweteling van 1795, uit hun subjectief standpunt. Doch het eigenlijke punt in questie is dit: toen er éénmaal eene regtstreeks gekozene volksvertegenwoordiging bestond, wie geregtigde toen de meerderheid, om

{==109==} {>>pagina-aanduiding<<}
den 22 Januarij 1798 de leden der minderheid van hunnen lastbrief te berooven en gevangen te zetten? Wie geregtigde het van toen af onwettig bestuur om de grondvergaderingen door daartoe afgezondene Agenten te zuiveren, en alzoo de vrije uiting der volkstem te smoren? - De Hoogleeraar zegt alles ten voordeele van die willekeurige daden, wat er op het standpunt der mannen van 1798 voor is aan te voeren; maar Referent zou zijn geweten geweld aandoen, indien hij, zelfs dan wanneer men zich op het zuiver democratische standpunt plaatst, hier geene strafbare daden van geweld erkende.
Nog eerder zouden wij dergelijke stappen verschoonlijk, al blijft het onwettig, hebben gerekend, indien de hevige democraten, in plaats van de meerderheid, de minderheid in de Staatsvergadering hadden uitgemaakt. Zij hadden zich dan kunnen inbeelden, dat de meerderheid door kuiperij op het kussen was geraakt; dat zij geenszins den volkswil uitdrukte, en er langs den wettigen weg geen herstel, geen zuivere invoering der groote beginselen mogelijk was. Dan had men zich van de hulp der militaire magt (die dan natuurlijk oproerig handelde) kunnen bedienen, om eene omwenteling te bewerken, en het gedane, door het laten uitoefenen van een algemeen stemregt, aan de goed- of afkeuring des volks te onderwerpen. Maar hier had de meerderheid ongelijk, zelfs uit het meest democratische oogpunt. Of mag er dan geene oppositie, geen verschil van gevoelen zijn? Wáár blijft dan de vrijheid?
Dat de mannen van 12 Junij 1798, die hunne voorgangers van 22 Januarij verjoegen, en dat wel door middel van Generaal daendels, na verlof uit Frankrijk te hebben bekomen; - dat die retrograderende revolutiemakers niet beter waren, geven wij gaarne toe. In de staatsregelingen van 1801 en vervolgens vinden wij almede niets dan teruggang, en wij verheugen ons met den Schrijver (bl. 40) vol dankbare herinnering aan de staatsregeling van 1798, in het afschaffen en geheel [nb. jure, niet altijd facto] vervallen van het uitsluitend monopolie der Calvinistische Godsdienstleer, als heerschende Godsdienst, wier belijders alleen tot eenig ambt van burgerlijk bestuur konden geraken.

{==110==} {>>pagina-aanduiding<<}

De tweede voorlezing, over de Aristocratié, bewijst, naar ons inzien, voldingend, dat de Natie in de voormafige Republiek, namelijk vóór 1795, geene staatkundige vrijheid bezat, en zet zeer goed de redenen uitéén, waarom zij zich echter in het algemeen gelukkig gevoelde.
Onze voorouders waren vrij, in den zin van staatkundig onafhankelijk van vreemde volken; zij waren ook, wat den regeringsvorm aangaat, staatkundig vrij, indien men door vrijheid verstaat niet geregeerd te worden door eenen vorst, althans niet door iemand, die den titel draagt van koning of dergelijk. Maar dit alles is nog niet de staatkundige vrijheid in constitutionelen zin. Wij zijn het hier hoofdzakelijk ééns met Prof. heeren, in de, als bijlage op bl. 84 en 131, op bl. 179-189 medegedeelde beschouwing over het eigenlijk kenmerkend onderscheid der regeringsvormen, en gaan uit van zijn grondbeginsel: Iedere Staat, hoe die dan ook gevormd zij, onderstelt eene Regering (ook de Democratie is niet zonder magistraten), en een Volk, 't welk tot die regering in zekere betrekkingen staat. Deze betrekkingen kunnen zeer verschillend gewijzigd zijn: en van daar ontstaan de verschillende soorten van staatsgesteldheden. Alzoo wordt het karakter der staatsgesteldheid bepaald door de betrekking tusschen de Regering en het Volk.
De despotische staatsgesteldheid of eigendunkelijke regering bestaat in die erkende betrekking tusschen den beheerscher en het volk, waar de beheerscher niet slechts als vertegenwoordiger en uitvoerder van den algemeenen wil, maar ook, naar zijn goeddunken, die van den bijzonderen wil der enkelen is. Deze staatsgesteldheid sluit dan de persoonlijke vrijheid der onderdanen uit: zij zijn slaven en knechten des beheerschers. In Christenstaten vindt men nergens het despotisme als erkende magt; voor zoo veel het ergens is ingeslopen, is zulks aan misbruik te wijten, maar niet aan den aard der staatsgesteldheid.
De autocratische staatsgesteldheid bestaat in die erkende betrekking tusschen den Regent en het Volk, waar de Regent wel vertegenwoordiger, wel uitvoerder van

{==111==} {>>pagina-aanduiding<<}
den algemeenen wil, maar geenszins van den bijzonderen wil der enkelen is. Zij sluit dus in geenen deele de persoonlijke vrijheid uit, maar wel de staatsburgerlijke of politieke, namelijk het werkdadig aandeel aan de uitdrukking van den algemeenen wil. De enkelen worden ten aanzien des regents of der regenten niet meer knechten, maar onderdanen genoemd. In zoodanige staatsgesteldheid, althans in eene zeer nabij er aan grenzende, leefden nu onze voorouders tot in 1795. Immers, het gezag was in handen van eenige familiën gekomen, zonder invloed der burgerij op de keus harer beheerders. Of de autocratie slechts door éénen, dan wel door een aantal zoogenaamde Patriciërs wordt uitgeoefend, is voor het volk onverschillig. Zelfs is de dwingelandij van eene partij aristocraten nog hatelijker, dan die van een oppermagtig vorst, omdat een keizer of koning zich zoo niet met alle kleinigheden bemoeit; maar de provinciale en plaatselijke tirannen zich in alles weten te mengen.
De republikeinsche staatsgesteldheid, eindelijk, bestaat in die betrekking tusschen Regent en Volk, waar de Regent wel de uitvoerder van den algemeenen wil, maar niet de vertegenwoordiger daarvan, ten minste niet alleen is, hoe groot ook zijn aandeel daarin moge zijn, gelijk zulks hier meer, daar minder, altijd zal plaats hebben.
Deze staatsgesteldheid waarborgt alzoo de staatkundig burgerlijke vrijheid, zoo wel als de persoonlijke; zij vordert echter noodzakelijk een ligchaam, dat òf alleen, òf te zamen met den Regent, den algemeenen wil uitdrukt, dat is, de wetgevende magt uitoefent; en zij heet democratische staatsgesteldheid, voor zoo verre, 't zij het geheele volk, 't zij de meerderheid daarvan, dit ligchaam uitmaakt (gelijk bij ons sedert 1795, vooral 1798 tot 1806); vertegenwoordigende staatsgesteldheid, in zoo verre zulks door gekozene plaatsbekleeders (gelijk eenigermate sedert 1814, vooral sedert 1848 bij ons); en standelijke staatsgesteldheid, in zoo verre het door zekere bevoorregte ligchamen of dier volmagten geschiedt (waarvan een zweem was in onze schijnrepubliek vóór 1795, en wat de provinciale Staten henevens de verkiezing van de Leden der

{==112==} {>>pagina-aanduiding<<}
Tweede Kamer van de Staten-Generaal door dezen betreft, in onze getemperde Monarchie van 1814 en 1815).
Laat nu in vroegeren tijd de staatsvorm republikeinsch zijn geweest, terwijl hij thans monarchaal is; let men op het wezen der zaak, dan leven wij sedert 1814 in eene door monarchalen en democratischen invloed getemperde aristocratische, maar sedert de herziening der Grondwet in 1848, in eene door monarchalen en aristocratischen invloed getemperde democratische Republiek. Doch vóór 1795 leefden onze voorouders in eene aristocratische autocratie.
Hoe kon, in zulk eene staatsgesteldheid, die voor het tegenwoordig geslacht onverdragelijk zou zijn, onze anders niet vleijende en kruipende Natie zich gelukkig gevoelen? Dit probleem heeft de Schrijver uitmuntend opgelost.
Vooreerst zegt hij, met wiselius: Men had om de vrijheid gekampt; nu smaakte men rust en genoot men welvaart, die men zich als de vrucht der vrijheid had beloofd. Men geloofde dus vrij te zijn. Wij voegen er bij: zóó troostte zich Frankrijk, onder napoleon, met den roem, en de rust, en dacht er naauwelijks aan, dat het zijne vrijheid verloren had. Wij merken er nog bij op: den Franschen was het in 1789 vooral te doen geweest, om de voorregten van adel en geestelijkheid te zien afgeschaft, en deze door de Natie verkregene regten zijn nooit door napoleon aangerand. Zóó maakten in Nederland de Protestanten de meerderheid uit en hadden vooral gestreden om vrijheid van godsdienstoefening; die vrijheid behielden zij, en hunne kerk was zelfs de heerschende geworden. De groote meerderheid bleef derhalve tevreden.
Maar ten tweede, behalve de kracht der gewoonte, den onverschilligen aard onzer flegmatische Natie, en meer dergelijke redenen van minder afdoende kracht, door onzen beroemden meijer bijgebragt; er was voor den bijzonderen burger, die eenigzins opgewekter geest en eenigen aanleg voor bestier had, menige uitweg om dien geest lucht te geven (zie bl. 94 en vervolgens). Vooreerst, ook

{==113==} {>>pagina-aanduiding<<}
voor hen, die tot geene patricische familiën behoorden, stond eene geachte en voordeelige regtspraktijk open; eveneens de kansel, van waar zoo veel invloed werd uitgeoefend; de roem en voordeel gevende beoefening der geneeskunst; de academische leerstoel zelfs; voor sommigen bevordering in krijgs- en zeedienst; inzonderheid hooge en voordeelige posten in de Koloniën. Dikwerf werd de invloedrijkste post van bestuur, het Pensionarisambt, door regeringen van kleine steden, die zich ter Statenvergadering wilden doen gelden, aan min aanzienlijke of gegoede, maar schrandere en vlijtige regtsdoctoren opgedragen. Hoe voorts de handel zeer veel afleiding aan den geest gaf, behoeft niet te worden betoogd.
Ook ouderling- en diakenschap, administratie van godshuizen enz.; overman- of dekenschap bij de gilden, luitenants- en vaandrigsplaatsen bij de schutterij (want de kapiteinen en hoogeren behoorden tot de regerende familiën); verder, deelgenootschap aan polderbesturen en heemraadschappen met het regt der hoofdingelanden-zelven, en het lidmaatschap van geleerde en dichtkundige maatschappijen: - dit alles gaf gelegenheid tot bevrediging der eerzucht.
Wij denken hier aan de raadgevingen van Jhr. de fonseca, la politique dégagée des illusions libérales, die insgelijks soortgelijke afleiding, dergelijke voldoening aan den prikkel der eerzucht aan het volk wil geschonken zien, ten einde het zich met soortgelijk speelgoed leere verheugen en de regering overlate aan hen, die er, gelijk onze voorouders zeiden, voor waren in de wieg gelegd.
Verder wijst de Schrijver aan, dat onze patriciërs geene geslotene caste vormden. ‘Vooral (zie bl. 97), wanneer de zoon van een rijkgeworden koopman of fabrikant, of ook een predikant of professor eene dochter uit eene voorname familie ten huwelijk kreeg; dan kwam hij-zelf mede in de conversatie en in de protectie, en zóó kwam hij-zelf of zijne kinderen mede in de regering.’
Eindelijk vestigt de Hoogleeraar de aandacht op de souvereiniteit der provinciën en de onafhankelijkheid der

{==114==} {>>pagina-aanduiding<<}
steden; het daardoor ontstaande esprit de corps, waardoor men zich al ligt hield aan hetgene door zijne stadsregering, door de Staten zijner eigene provincie werd voorgestaan; terwijl andersdenkenden al ligt verhuisden, ook wel uitgebannen werden, maar zich vestigden, waar het plaatselijk bestuur met hunne gevoelens instemde. Schreef men iets, dat hier werd verhoden, elders weder behaagde het aan de Regering, en zóó kon men toch zijne gedachten openbaren. Ook was men in vorige tijden niet zoo vervuld van staatkundige denkbeelden, dat men zich een geregeld stelsel vormde, hetwelk men overal wilde toepassen. Men lette meer op het feitelijke, minder op het grondbeginsel des bestuurs: en de oude Aristocratie deed veel voor den roem en des welvaart des Vaderlands.
De derde voorlezing troost en vermaant de oude Oranjepartij, waartoe de geachte Schrijver met al zijne voorouders behoort; doch weert tevens de daaraan volstrekt niet verwante Belgische zoogenaamde Oranjemannen af. Hij beweert, en wij gelooven met grond, dat de Oranje-partij de nationale was, in dien zin, dat zij bij de menigte steeds den meesten bijval vond. Maar die menigte-zelve maakte, zoo min te voren, als thans, eene eigenlijke staatspartij uit: alleen zij, die bij voorkomende gelegenheid de handen ineen sloegen, om den Stadhouder als beschermer des volks, tegen den overmoed der patriciërs, er bovenop te helpen of te houden, kunnen tot de Oranjepartij als partij in den Staat, worden gerekend.
Doch deze partij onderging, in 1787, eene verbastering. De Aristocraten, die de burgerij tegen het Huis van Oranje hadden opgestookt, om zelven des te beter den meester te spelen, hadden gezien, dat zij bij het veld winnen der democratische gevoelens nog meer zouden verliezen, dan wanneer die gevoelens werden onderdrukt, al bleef dan ook Oranje aan het hoofd. Zij verrieden en verlieten derhalve de Patriotten, sloten zich bij de Prinsgezinden aan en overtroffen dezen in vervolgingszucht, naar den regel, dat een renegaat erger is dan een geboren Turk.
In 1798 moesten die eigenbelangzoekers er onder; maar

{==115==} {>>pagina-aanduiding<<}
toen, in 1801, de transactiezucht het federalisme weder in het leven terugriep, baanden zij zich op nieuw den weg tot de Regering. ‘Mannen als g.k. van hogendorp, hier. van alphen, [en des Schrijvers waardige vader] en vele anderen, bleven er buiten; 't zij, dat men hun geen opening had durven doen van de knoeijerij, of dat zij geweigerd hadden er van te profiteeren.’
In 1813 heeft echter van hogendorp vruchteloos beproefd, met zuivere Oranjeregenten van vóór 1795, zich aan het hoofd van den opstand tegen napoleon te stellen; alleen met behulp van veelal gewezene Patriotten is hij geslaagd. Desniettegenstaande werd door Koning willem I een geheim besluit genomen, waarbij de ‘hoofden der publieke administratie gelast werden, bij voordragten of aanstellingen tot ambten, zoo veel mogelijk regard te slaan op hen, die ten gevolge hunner trouw aan de oude constitutie verliezen hadden geleden.’ Bijlage 5 levert op bl. 175-178 hieromtrent de ‘secrete circulaire No. 1, krachtens missive van 2 Maart 1815, van den Heer Secretaris van Staat voor de Binnenlandsche zaken, door den toenmaligen Gouverneur der Provincie Braband, c.g. hultman, te 's Hertogenbosch, den 6 Maart 1815 geschreven. Na hultmans dood werden, namelijk, paketten gedrukte staatspapieren op de auctie zijner boeken geveild, en eenige daarvan door Prof. tydeman gekocht, die zóó doende achter het thans publiek gemaakte geheim kwam, hetwelk zeker nooit een geheim had behooren te wezen.
Wij meenen door het vorenstaande den hoofdinhoud dezer verhandelingen toereikend te hebben doen kennen, om de belangstelling op te wekken dergenen, die ze zich nog niet mogten hebben aangeschaft, en betuigen den helderdenkenden en onvermoeiden Schrijver onzen dank voor al het geleverde, zoo wel wat zijnen eigen arbeid, als de belangrijke bijlagen betreft.

Middelburg, Januarij 1850.

Mr. a.f. sifflé.


{==116==} {>>pagina-aanduiding<<}

Handelingen van de Regering en de Staten-Generaal, over de herziening der Grondwet. 1847-1848. III Deelen. Te 's Gravenhage, bij de Gebroeders Belinfante. 1848, 1849. In gr. 8vo. XLIII en 2092 bl. Te zamen f 19-20.

Nadat wij reeds voorloopig de eerste bladen van het eerste deel dezes werks hebben aangekondigd, ten einde de aandacht van het publiek op de verschijning daarvan te vestigen, willen wij thans de voltooijing van geheel den voorgenomen arbeid vermelden.
Met de meeste zorg en naauwkeurigheid, gelijk naar waarheid het voorberigt van het derde deel betuigt, is alles, wat met het onderwerp in verband stond, voor zoo veel het de wetgeving betreft en van de Regering uitging, hier bijeen gebragt; en naar ons inzien heeft dus deze verzameling eene blijvende geschied- en staatsregtskundige waarde.
Het eerste deel vangt aan met de zitting der Staten-Generaal van 1847-48, en behelst de beraadslagingen over het adres van antwoord op de Troonrede van 18 October 1847 (niet 1848, gelijk er abusief bij de inhoudsopgave van het eerste deel gedrukt staat); de aanbieding der eerste voordragten van herziening op 9 Maart 1848 en wat daarop gevolgd is; het verslag der Commissie van Rapporteurs der Tweede Kamer, van 16 Maart 1848, na de bekomen kennisgeving des Konings, dat hij tot ruimer herziening der Grondwet gestemd was; het ontwerp der Staatscommissie enz. de botsing tusschen het nieuwe Ministerie en de Eerste Kamer, de aangelegenheden van Limburg enz. - Het tweede deel bevat de algemeene beraadslagingen in de beide Kamers, de uitvaardiging der wetten, de bijeenroeping der Tweede Kamer in dubbelen getale enz. - Het derde deel behelst de opgaven nopens de zamenstelling van de beide Kamers, de voorloopige werkzaamheden der Tweede Kamer in dubbelen getale; de behandeling van de herziening der Grondwet bij deze, de nadere behandeling bij de Eerste Kamer; de aanwijzing van de stemmingen bij beide; de sluiting der zitting;

{==117==} {>>pagina-aanduiding<<}
de afkondiging der wetten; en hieraan sluit zich, wat in de volgende tijdelijke zitting der Staten-Genraal nog in verband met het onderwerp is voorgevallen; voorts de maatregelen omtrent het drukken en uitgeven der Grondwet; de zamenstelling van het (oorspronkelijk) definitief Ministerie; de opening van de zitting der Staten-Generaal van 1849, de aanspraken en adressen bij die gelegenheid; de Proclamatie bij gelegenheid van het overlijden van Koning willem II; Proclamatie en inhuldiging van Koning willem III; de Grondwet naar de officiéle uitgave enz.
In vervolg van tijd zal het raadplegen dezer Handelingen niet weinig te pas komen.




Eene Epidemie op Java, en de Cholera in Nederland, door Jeronymus. Te Amsterdam, bij P.N. van Kampen. 1849. In gr. 8vo. 16 bl. f :-20.

Deze brochure van den, als sierlijk Schrijver, bekenden pseudonyme, is geteekend: Amsterdam, den 19 Augustus 1849, toen de Nederlanders zich gereed maakten om op te gaan naar hunne tempelen en den Heer der Heerscharen te smeeken, de plaag, die ons Vaderland teisterde, af te wenden. Het welsprekend stukje schetst met sombere kleuren hoe, in 1846 en 1847, over eene groote uitgestrektbeid van Midden-Java, eene epidemie duizenden en tienduizenden heeft weggerukt. De schilder heeft echter, naar het ons voorkomt, wat al te donker zijne verwen gemengd. Men ziet op de geheele schilderij niet anders dan zwarte toetsen en tinten, en hoe treffend zij oppervlakkig schijne, zij verloor, dunkt ons, aan waarheid, wat ze gewonnen heeft aan effect. - Van de verwoestingen der Cholera hier te lande zou men ook, met scherpe trekken, verschrikkelijke tafereelen kunnen malen: alom gebrek, hier aan geneeskundige hulp, daar aan verpleging, ginds aan kleeding en deksel, elders aan ruimte voor lijders, in grooten getale zamengehoopt in een vuil, van pestdamp doortrokken, afzigtelijk

{==118==} {>>pagina-aanduiding<<}
kot; waar de laatste zuchten der zieltogenden verdoofd worden door de luidruchtige drinkliederen uit een naburige kroeg, of 't bordeelgerucht der zedeloosheid bij wilde dansen, en - doch wij willen het voorbeeld van jeronymus niet navolgen.
Is het gemoed des Schrijvers zoo vervuld van edelmoedige beginselen en godsdienstzin, als uit den algemeenen toon der brochure is op te maken, hoe heeft hij dan woorden als deze kunnen boekstaven: ‘Er zijn sommigen, bekend met al de afgrijselijkheid der epidemie, die beweren, dat hare oorzaak niet aan gebrek en honger moet worden toegeschreven - maar velen verzekeren het tegendeel.’ - ‘Is het aan de mogelijkheid, dat de hongersnood en de ziekte met elkander in verband staan, misschien toe te schrijven, dat men over de indrukwekkende en vreeselijke gebeurtenis niet heeft gesproken?’ - Wist de Schrijver niet, dat hij eene ingewikkelde beschuldiging ter neder schreef? - Hij is, in 1846, in de Residentie Bagelen, getuige geweest van den jammer en de verwoestingen door de epidemie op Java aangerigt, - waarom dan niet, zonder omwegen, beschuldigd of vrijgesproken?
Bij veel overdrevens behelst het boekske vele nuttige wenken, die behartiging verdienen. Men leze het met oordeel des onderscheids.





J.A. Wilkens. Het inlandsche kind in Oost-Indië en iets over den Javaan. Te Amsterdam, bij P.N. van Kampen. 1849. In gr. 8vo. 54 bl. f :-60.

Wij hebben hier een stukje voor ons van een Schrijver, die zegt: ‘wij zijn niet tot alle dingen geschikt,’ en, later, als hij gewaagt van de menigvuldige brochures en courant-artikelen over onderwerpen, waarvan hij ‘voor het grootste gedeelte’ geene genoegzame kennis meent te hebben; als daar zijn: het particuliere landbezit, de vrijheid der drukpers, en de openbaarheid der handelingen van het Gouvernement op Java, er deze belang-
{==119==} {>>pagina-aanduiding<<}
rijke woorden bijvoegt: - ‘met dit alles willen wij nogtans gaarne bekennen, dat, moesten wij bij het behoud, (behoudens wijze verbeteringen, voor zoo verre elk onderdeel daarvan er vatbaar voor is) of bij de algeheele verandering der kwestieuse inrigtingen, ooit later aan ons-zelven de droevige gevolgen daarvan wijten, wij ons liever de gevolgen van het eerste, dan die van het laatste, te beschuldigen zouden hebben: in het eerste geval zou, ten ergste genomen, overdrevene voorzigtigheid er de oorzaak van zijn geweest, maar in het laatste voor het minst ligtzinnigheid.’
De Schrijver, zelf op Java geboren, en met den Heer c.f. winter, vroeger Onderwijzer aan het Instituut voor de Javaansche taal- en letterkunde te Soerakarta, behandelt hier eigenlijk een vraagstuk dat, in den laatsten tijd, meermalen is ter sprake gebragt: of het Inlandsche kind, namelijk het kind van Nederlandsche ouders of van Nederlandsche herkomst, in Indië geboren, en in Indië opgevoed, nimmer eene hoogere betrekking in 's Gouvernementsdienst kunne erlangen dan die van Eersten Commies. - Met gepasten ernst en zucht tot onpartijdige behandeling der zaak wordt, over de Nederlandsche scholen op Java en over de opleiding in Nederland van kinderen in Indië geboren, den lezer eene diepe inzage gegeven. Veel gebrekkigs wordt daaromtrent bloot gelegd, maar tevens de partijdigheid van velen omtrent dat onderwijs en de bemoeijingen van het Gouvernement met veel kieschheid kenbaar gemaakt. Er wordt aangetoond dat het Gouvernement, in het belang van het onderwijs in Indië, althans geene geldelijke opofferingen heeft ontzien, en hoe grootelijks zij ongelijk hebben, die de schuld van den treurigen toestand van het onderwijs in Indië, òf eeniglijk aan het Gouvernement òf eeniglijk aan de Onderwijzers wijten. Meerdere oorzaken hebben daartoe zamengewerkt.
Dit alles hier te ontwikkelen en het voor en tegen te wegen en te beoordeelen, zou, van onzen kant, allezins ongepast wezen, maar eene gezette lezing en overweging van dit boekske bevelen wij dringend aan. Immers de

{==120==} {>>pagina-aanduiding<<}
verbetering van het school-onderwijs voor kinderen van Nederlandsche herkomst, in Indië geboren, moet leiden tot verbetering van het school-onderwijs voor de Javaansche jeugd. Misschien ware het, om eene goede uitkomst te verkrijgen, wel het best, dat mannen, die in Indië òf als Onderwijzers òf als Schoolopzieners, òf anderzins aan het onderwijs der jeugd op Java hunnen tijd of een gedeelte van dien hebben toegewijd gehad, met eenige onpartijdige deskundigen in eene Commissie wierden vereenigd, om een ontwerp te maken voor het Middelbaar, zoo wel als voor het Lager Onderwijs van het ‘Inlandsche kind.’ In zulk eene Commissie zouden, naar ons gevoelen, de Heeren van hoëvell, oudemans, en wilkens niet gemist kunnen worden.
Mogt het spoedig meer dan een wensch zijn, ‘dat het Gouvernement, door een verbeterden staat van onderwijs in Indië, de Indische ingezetenen in de gelegenheid stelle, hunne kinderen de tot de hoogere studie voorbereidende wetenschappen aldaar te laten leeren, opdat zij, door hunne kinderen langer bij zich te kunnen houden, zich uit hunnen aanleg vooruit een gunstig of ongunstig resultaat van hunne Europesche opvoeding mogen beloven, ter voorkoming van noodelooze kosten en teleurstellingen.’

l.




Wat er van Diepenbeek werd. Door Chonia. Te Utrecht en Meppel, bij W.H. van Heyningen. 1849. In gr. 8vo. X en 378 bl. f 3-75.

In langen tijd was er in Nederland geen boek uitgekomen, dat zoo veel indruk maakte als het ‘Leesgezelschap van Diepenbeek,’ van den overleden verdienstelijken Professor p. van limburg brouwer. Door velen werd het bewonderd als eene meesterlijk behandelde satire, door de meesten geroemd als een hoogst onderhoudend geschrift, door allen, zelfs door hen, die het met de strekking niet eens waren, met belangstelling gelezen. Het is ook een letterkundig voortbrengsel, waarin

{==121==} {>>pagina-aanduiding<<}
bijtend vernuft, fijne menschenkennis en juiste karakterschildering elkander den voorrang betwisten; al mogen er sommige partijen niet even gelukkig van afgewerkt zijn, de intrigue niet altijd evenveel belang inboezemen, enkele personen wat te sterk gekleurd, en eenige voorvallen wat onwaarschijnlijk voorkomen; doch op welk letterkundig meesterstuk, kan de koele en scherpziende kritiek geen aanmerking maken?
Het thema, dat in het ‘Leesgezelschap van Diepenbeek’ behandeld is, lokte alras sommigen onzer geestige Schrijvers uit, om den diepen indruk, dien het op eenige lezers en vooral gevoelige en godsdienstig gemoedelijke lezeressen gemaakt had, te beschrijven op eene wijze, dat velen in verzoeking kwamen om het verhaal van het gebeurde te Diepenbeek voor eene ware geschiedenis te houden.
Maar het is een veel moeijelijker, hoewel aanlokkelijke taak geweest, die de verdienstelijke Schrijver, welke zich onder den pseudoniem van chonia verborgen heeft, op zich nam, van de draden, met zoo veel kunst door van limburg brouwer in elkander gevlochten, weder op te vatten, en het kunstwerk verder voort te weven. Hij heeft zich daardoor aan het gevaar blootgesteld, dat zijn werk eene scherpe vergelijking met het vorige kon ondergaan, dat naauwlettende bezigtigers er vele leemten en gebreken in de aanvoeging zouden ontdekken, en dat ze, hoe veel arbeids en zorg hij daaraan mogt besteed hebben, zouden zeggen: dat hij, in de poging van te verhalen: ‘Wat er van Diepenbeek werd,’ schipbreuk geleden had. Wij zullen ons tot zulk eene angstvallige beschouwing van beide geschriften niet begeven; maar afgaande op den gunstigen indruk, dien het werk van chonia op ons gemaakt heeft, erkennen, dat hij gelukkig geslaagd is, om ons nader bekend te maken met hetgeen er te Diepenbeek voorviel, nadat wij tegen wil en dank het boek van brouwer, na eene herhaalde lezing, uit de hand legden, met spijt, dat wij aan het eind gekomen waren, en met een diep leedwezen, dat de Auteur zijne aard-
{==122==} {>>pagina-aanduiding<<}
sche loopbaan had volbragt, waardoor wij van hem niets verders over Diepenbeek zouden vernemen.
Maar het is echter niet mogelijk buiten alle vergelijking te blijven. Na een geestig geschreven Voorberigt, in den vorm van een gesprek, en eene onderhoudende Inleiding, waarin de veranderingen geschilderd worden, die Diepenbeek sedert korte jaren ondergaan heeft; terwijl hier ook alles modieuser en nieuwerwetscher is geworden, en er slechts eene kleine kern van oudejaarsche Diepenbekers is overgebleven; treden onze oude kennissen achtereenvolgens weder te voorschijn. De kapitein, zijne dochters, Mevrouw weenink, de burgemeester de lange met zijne vrouw en zoon, baas hartman, meester peperkamp, de Heer groenendaal, Pastoor labarius, en eindelijk met de overigen de nieuw aangekomen leeraar rusting. Men kan niet zeggen, dat de meesten dezer personen nog even zoo geestig geteekend zijn en zoo karakteristiek handelen als vroeger. De kapitein vervult niet meer de hoofdrol en schijnt in korten tijd een tiental jaren ouder geworden; dat is nog meer het geval met Pastoor babarius, die weldra verplaatst wordt, en spoedig van het tooneel aftreedt om een verder ongelukkig leven te leiden.
De levendige esperanza is meer ernstig en geposeerd geworden, misschien wel door de terugkomst van haren echtgenoot den officier weenink, die, even als zijn vriend van riensma, een degelijk en achtenswaardig mensch is. Charlotte met haar beminden willem de lange, met wien zij eindelijk in den echt treedt, zijn en blijven even onbeduidend als zij waren, men zou bijna kunnen zeggen, dat zij nog meer van den rang der handelende personen tot dien der figuranten afdalen. Meester peperkamp is ook niet meer dan een schaduwbeeld geworden, en wordt weinig meer opgemerkt.
Maar van baas hartman en zijne medestanders is beter partij getrokken; zij zijn hier vinnige tegenstrevers van den verlichten Predikant rusting geworden, en rigten eene Separatistische gemeente te Diepenbeek op, die echter niet zoo veel opgang maakt, als men in het eerst zoude verwacht hebben.
De oude Mevrouw weenink is hier de even eerbied-
{==123==} {>>pagina-aanduiding<<}
waardige, echt godsdienstige vrouw als vroeger; maar zij sterft spoedig, en haar verscheiden is dat van eene echte Christin. Het karakter van den Heer groenendaal beviel ons altijd het minst; de satyre van Professor brouwen kwam ons bij hem wat al te sarcastisch voor, zijne huichelarij en gedragingen geleken wat te veel op die van tartuffe; het is hier echter goed volgehouden, en een van de best gelukte personen gebleven, die zich in zijne handelingen zeer consequent volgens zijne geaardheid en bedoelingen voordoet. Maar de held van het stuk is hier de Predikant rusting; echte Christelijke godsdienstzin, met een opgehelderd verstand gepaard, vereenigen zich in hem met eenen onbevooroordeelden geest, die ook de vooroordeelen in anderen zacht weet te leiden en te bekampen, die, moedig maar voorzigtig tevens, hen bij de Separatisten hartman, kring en bering, bij den ligtzinnigen twijfelaar ferwel, en de heerschzuchtige en dweepzieke opvolgers van Pastoor labarius weet te bestrijden. Rusting zet de kroon op het werk van chonia, even als de Kapitein van berkel die op het ‘Leesgezelschap van Diepenbeek’ plaatste. Waren de meeste predikanten leeraars als een rusting, het Christendom zou meer ware beoefenaars vinden, en er zoude minder over zijne leerstukken getwist, maar meer naar zijne voorschriften gehandeld worden. Is dus de Schrijver van ‘wat er van Diepenbeek werd,’ minder gelukkig geweest, in het voortzetten der hoofdpersonen van het Leesgezelschap; in de nieuwe spelers, die hij op het tooneel laat treden, heeft hij getoond, dat hij voor zijne taak wél
berekend was. Sommigen van deze behoeven voor de ouden niet achter te staan. Even als bij het ‘Leesgezelschap,’ staakt men ongaarne de lezing; het verhaal blijft boeijen, en boezemt door deszelfs verscheidenheid en afwisseling een voortdurend belang in, en het spijt ook hier als men aan het einde is gekomen.
Indien van limburg brouwer zijn ‘Leesgezelschap. van Diepenbeek’ zelf uitgegeven had, zou hij menige aanmerking hebben moeten hooren, omdat zijne tafereelen, hoe waar ook, wat sterk gekleurd zijn, zijne scherts en

{==124==} {>>pagina-aanduiding<<}
satyre soms zoo bijtend de teederste, godsdienstige, opvoed- en staatkundige vraagstukken behandelen, en het zwak van velen zonder veel mededoogen door hem ten toon gesteld wordt. Chonia is zoo piquant niet, hij schijnt er het ook niet op toegelegd te hebben, om het effect dat zijn voorganger maakte te evenaren; dat trouwens ook hoogst moeijelijk zou geweest zijn. Zijne manier van voorstelling is minder levendig, de indruk, dien hij maakt, is minder verrassend, maar echter aangenaam en onderhoudend; hij tracht de grondstellingen van het verlichte Christendom, tegen de uitersten van bij- en ongeloof, en eene onverdraagzame gehechtheid aan oude leerstellingen, overal te doen uitkomen; zijne inzigten omtrent de groote vraagstukken van onzen tijd, betreffende Kerk en Staat, opvoeding en onderwijs, zede- en staatshuishoudkunde zijn van den echten stempel, en de strijd tusschen hetgeen goed en kwaad in den vooruitgang van onze eeuw is, tegen oude vooroordeelen en gevoelens, die tot op een afgelegen dorp zijn doorgedrongen, wordt door hem op eene belangwekkende en leerzame wijze geschilderd. Chonia heeft, misschien ook om van persoonlijke aanmerkingen en onaangename verdenkingen zich vrij te waren, goed gedacht, zich onder dien gefingeerden naam te verschuilen. Dachten allen over het ‘Leesgezelschap’ en over zijn werk even zoo als wij, dan had hij gerust met zijn waren naam te voorschijn kunnen komen. Wij wenschen hem echter geluk met zijne welgeslaagde poging, en al stellen wij zijn geschrift niet op eene gelijke hoogte met dat van zijn overleden voorganger, dat hij voorzeker oòk niet zal doen, moeten wij verklaren, dat het er niet bij wegvalt, maar er een waardig tegenhanger van uitmaakt, en zelfs sommige verdiensten bezit, die in het andere gemist worden. Zoo dat wij het aan alle lezers van het meesterstuk van brouwer gerust kunnen aanbevelen;
zij zullen zich niet te leur gesteld vinden, maar kunnen hier kennis en zelfs stichting opzamelen. De hoofdverdiensten van beide geschriften, waarover wij spraken, is, dat zij zoo degelijk, zoo echt Nederlandsch zijn, dat zij onder eenen romantischen vorm zoo veel leerzaams bevatten over de levendigste vraag-
{==125==} {>>pagina-aanduiding<<}
stukken van onze dagen, en dat zij de stof opleveren, die tot de oplossing daarvan leiden kan. Wij wenschen het boek van chonia geen minderen bijval dan de gedachtenis ons nagelaten door den onvergetelijken brouwer.





Syntaxis der Grieksche taal, hoofdzakelijk voor het Attische taaleigen, voor scholen, door Dr. J.N. Madvig, vertaald door Dr. W.G. Pluygers. Te Amsterdam, bij J.C.A. Sulpke. 1849. In gr. 8vo. 334 bl. f 3-:

Dit boek, zoo als de Vertaler in zijne voorrede zegt, moet voorzien in eene bestaande behoefte. Die behoefte wordt gevoeld door al wie de Grieksche taal onderwijst, en hij zal gewis elke poging, om haar af te wenden, van ganscher harte loven. De vertaling echter is maar eene tijdelijke aanvulling, tot dat het uitstekend leerboek der Grieksche taal van Dr. j.c.h. de gaay fortman gereed zal zijn. Wij hopen, dat dit spoedig moge gebeuren; niet zoo zeer om het werk van madvig te zien vervangen, als wel omdat wij over dit vak van studie een oorspronkelijk werk wenschen te bezitten. Dát van den Heer fortman bevat ook, bij eene heldere wijze van voorstelling, de resultaten van de laatste nasporingen, op het gebied der Grieksche taal. De voorstelling van madvig wordt wel eens beschouwd als te philosophisch, en het is ook minder goed, dat er in gesproken wordt over begrippen en denkbeelden, bij de jeugdige leerlingen der Grieksche taal nog niet zeer bekend. Doch zelfs wanneer het werk van den Heer fortman spoedig het licht zag, zou dit werk van madvig nog veel nut kunnen stichten; immers ook zijne methode heeft veel voortreffelijks en kan bij jonge lieden, goed van aanleg, en met lust tot werken bezield, een onberekenbaar nut hebben. Het goed begrip van een regel en zijne gevolgen zal hen veel méér helpen dan eenige voorbeelden van verschillende dialekten, door elkander opgegeven. Het is eene groote verdienste in dit boek, dat het bijzonder voor het Attisch taaleigen bestemd is.
Van de vertaling-zelve oordeelen wij, dat het werk er

{==126==} {>>pagina-aanduiding<<}
zeer veel bij heeft gewonnen. Behalve de verbeteringen in de Grieksche voorbeelden, die wel in de teksten mogen overgaan, vindt men wat minder juist in het oorspronkelijke was, verbeterd, wat ontbrak, bijgevoegd, wat overbodig of slecht was, weggelaten. Het Grieksch zoo wel als het Hollandsch en Latijnsch register geeft veel gemak. De errata is zeer volledig.
Over de meerdere of mindere voortreffelijkheid van het werk in het Classikaal onderwijs zal de ondervinding moeten beslissen. Wat ons, bij het doorloopen, der opmerking waardig scheen, zullen wij mededeelen.
Bladz. 8. § 6. b en c. Deze twee regels waren gemakkelijk tot een te brengen. Men had daarvoor dan de wijzen kunnen leeren, waarop de Grieken onze algemeene spreekwijze men plegen voor te stellen, en dit tevens kunnen aanvullen door het gebruik van het onbepalend voornaamwoord τίς.
Bladz. 9. § 7. a. No. 1. Het werkwoord σείω beteekent schudden en is dus een volkomen activum; ἔσεισε, er was eene aardbeving, moet dus aangevuld worden: θεὸς ἔσεισε τὴν γῆν. Bij deze werkwoorden, die een weerstoestand en zekere natuurverschijningen aanduiden, moet men niet aan een onbepaald wezen, zoo als hier gezegd wordt, denken, maar aan die Godheid, aan welke men het bestuur over die natuurverschijningen toeschreef. Zoo stond zeus over de natuurverschijningen die haren oorsprong in de lucht hebben; b.v. Ζεὺς ὗε. Il. XII. 25 (⋆), Odys. XIX. 457. Hetzelfde beteekent ποιεῖ ὕδωρ, welke uitdrukking zonder ὁ Ζεὺς of ὁ θεος niet gebruikt kan worden. Cobet, Orat. pag. 144. Zoo ook het sneeuwen. Il. XII. 278-286. De aardbevingen doet poseidon ontstaan; vandaar zijn naam bij homerus 'Εννοσίγαιος; zoo ook arist. Acharn. 509-511:

ἐγὼ δὲ μισῶ μὲν Αακεδαιμονίονς σϕόδρα 
καὐτοῖς ὁ Ποσειδῶν, οὑ πὶ Ταινάρῳ θεὸς 
σείσας ἅπασιν ἐμβάλοι τὰς οἰκίας. 


{==127==} {>>pagina-aanduiding<<}

Over het bliksemen en donderen, b.v. arist. Aves. 576:

ὁ Ζεὺς δ'ἡμῖν οὐ βροντήσας πέμπει πτερόεντα κέραννον; 

Deze voorbeelden kunnen nog met zeer velen uit andere Schrijvers als herodotus, xenophon, enz. vermeerderd worden. Ook het werkwoord, dat vriezen beteekent, kan daartoe dienen. Πήγννμι is in het activum (behalve in het perf en plusqperf.) transitief, in het passivum en medium intransitief. Aristoph., Acharn. 158. Het weglaten van deze subjecten zouden wij niet verklaren door eene onbepaaldheid van den handelenden persoon, maar door de algemeene bekendheid van dezen. Iedere Griek meende, dat zeus liet regenen, donderen, bliksemen enz. Sophocl, Oed. Colon. 1458 en volg., dat poseidon de aarde schudde enz. zonder dat dit noodig was te zeggen. Wij zouden deze werkwoorden dus brengen tot die, welke in deze paragraaf onder No. 5 zijn opgegeven. Tot deze laatste, onder No. 5 opgenoemde werkwoorden, zouden wij ook nog brengen: ἀναγνώσεται dat zonder zijn subject ὁ ἀναγνώστης of ὁ γραμματεύς zoo dikwijls bij de Oratores Attici voorkomt. Evenwel verdient opmerking, dat het weglaten van deze subjecten in het gebruik niet vast is en dat zij op menige plaats bij hunne werkwoorden gevonden worden.
Bladz. 22. De voorbeelden onder letter b opgegeven, zijn nog met velen te vermeerderen, zoo als οἱ ἀμϕί τινα, οἱ περί τινα met een nomen proprium, dat de begeleiders en leerlingen van iemand beteekent. In dit Hoofdstuk over het lidwoord misten wij ongaarne eene opgave van die spreekwijzen, welke eene verandering in de beteekenis ondergaan, door het bijplaatsen of het weglaten van het lidwoord.
Bladz. 25. § 17. Dat het gebruik van adjectiva met een lidwoord, gerigt in het geslacht, getal en naamval naar het uitgelaten substantivum, niet beperkt is tot de opgegevene voorbeelden, leert ons de aangehaalde § 87. Men zal uit deze paragraaf tevens opmerken, dat niet alleen vrouwelijke substantiva kunnen weggelaten worden. Alles hangt van den zin af; is het duidelijk genoeg van welke zaak er gesproken wordt, dan wordt het substantivum weggelaten, onverschillig van welk geslacht het zij. Voorbeelden te geven achten wij overbodig.
Over § 18 wordt hier in eene noot te regt aangemerkt, dat zij eigenlijk niet tot de syntaxis behoort; maar daar dit onderwerp te vergeefs in de etymologie, waar hare plaats is, zoude gezocht worden, vinden wij het goed, dat het hier behandeld is. Hij die er meer over

{==128==} {>>pagina-aanduiding<<}
lezen wil, neme b.v. de syntaxis van fortman, bladz. 45-49.
Bladz. 27. Tot de woorden in aanm. 2 opgegeven, behoort onder anderen ook [προίξ]. Zoo zegt b.v. [Δημοσθ.] κατὰ Νεαίρας. 1362 R.προίκα ἐπ' αὐτῇ διδωκε τριἀκοντα μνᾶς. Δημοσθ. κατἀ Στεϕ. 1124 R. οὐδὲ προῖκα πέντε τἀλαντα αὑτῷ γρἀψαι.
Bladz. 28. Bij § 21 heeft men voornamelijk op te merken, dat de beteekenis van het woord transitiva niet dezelfde is in de Grieksche als in de Latijnsche grammatica. Vele woorden, die de Romeinen als transitiva beschouwen, waren dit bij de Grieken niet, en omgekeerd. Hetgeen tot staving hiervan in § 22, voornamelijk in noot 1, gezegd wordt, is minder juist. Niet zeldzaam is de dativus bij het werkwoord ὠϕελεῖν; de gewone constructie is een dubbele accusativus even als bij πείθω; doch ook dit werkwoord heeft, in het perf. πέποιθα; wanneer het overreden beteekent, steeds eenen dativus bij zich; zoo ook in het passivum πείτομαι, vertrouwen. Het werkwoord ἐπιτροπεύω heeft niet zelden een genitivus.
Bladz. 30. § 23. b. Is in deze met κατά zamengestelde werkwoorden niet de beteekenis van geheel en al opgesloten?
Bladz. 31. § 24. b. Tot deze werkwoorden behooren ook de passive uitdrukkingen εὖ, κακῶς ἀκούω, ik sta in een goeden, slechten naam.
Bladz. 33. Aanm. 1. Hierbij merke men op, dat men ook zegt αἰτεῖν τι παρᾶ τινός.
Bladz. 35. De Grieken zeggen ook θύειν ἡγεμόσννα, σωτήρια, enz. Bij het hier opgegeven (aanm. 3) voorbeeld van aeschines voege men nog een ander van denzelfden Schrijver; δεήσομαι μετρίαν δέησιν.
Bladz. 36. § 27. In dien zin wordt het participium perf. pass. van het werkwoord βιόω dikwerf bij de Oratores Attici gebruikt τά σοι κἀμοὶ βεβιωμένα.
Bladz. 38. § 28. Hier worden de praepositiones opgegeven, die in Hoofdstuk VII breeder behandeld worden. Men mist hier ongaarne, dat εἰς en ὡς bij getallen geplaatst worden om ons ongeveer te kennen te geven.
Bladz. 40. § 31. Door bijvoeging van de woorden accusativus partis zou de zaak, die men bedoelde, duidelijker geworden zijn.
Bladz. 41. b. Hierbij te verwijzen op § 65. b.
Bladz. 46. § 36. Waarom ook niet de werkwoorden die eene gunstige stemming beteekenen? - εὔνονς zoo wel als κακόνονς εἰμί heeft eenen dativus bij zich. Zoo ook κάριν ἔκειν, εἰδέναι enz. In het algemeen behooren hiertoe de uitdrukkingen ἔκειν, διατιθέναι, διάκειμαι met adver-
{==129==} {>>pagina-aanduiding<<}
bia. Het adverbium geeft dan den toestand te kennen; de persoon, voor wien men in dien toestand is, staat in den dativus. Bij λνσιτελεῖν vindt men zoo wel een accusativus als een dativus. Onder de impersonalia is ἔξεστι weggelaten.
Bladz. 49. § 87. Aanm. 1. Zoo ook wordt ἔνοχος wel eens met den genitivus gevonden; men vult dan aan ποινῇ.
Bladz. 50. Aanm. 2. Waarom is ὁ αὐτός niet op de vorige bladz. onder de adjectiva van gelijkheid enz. opgegeven?
Bladz. 50. Aanm. 3. Hetgeen hier van den dativus gezegd wordt, geldt ook van andere naamvallen: het hangt hierbij alleen af van het oorspronkelijk adjectivum of verbum.
Bladz. 56. Aanm. b. Wij zouden hier liever de sporen van een locativus dan een dativus zien. Deze naamval, welke dient tot de bepaling van de plaats waar iets is of geschiedt, en wiens karakterletter eene i is, was in de oude taal, van welke de Grieksche en Latijnsche talen afstammen, een even geldige casus als de genitivus, dativus en anderen. Uit de Sanskrittaal leeren wij dien voldoende kennen. Door het aannemen van dezen casus ook in de oude taal zoo wel van de Grieken als van de Romeinen worden vele moeijelijkheden, bij het verklaren der taalregels, uit den weg geruimd. Vanwaar anders de regel der plaatsbepaling in het Latijn om woorden van de eerste en tweede declinatie, die singularia zijn, in den genitivus, die van de derde declinatie en pluralia in den ablativus te plaatsen. Moeijelijk zal men hiervoor een andere voldoende reden dan die van den ouden locativus met zijne i vinden. Evenzoo in het Grieksch. Doch het is hier de plaats niet daarover meer te zeggen.
Bladz 59. § 48. Of de Grieken niet anders dan om onduidelijkheid te vermijden den genitivus objectivus omschreven hebben, is nog zeer te betwijfelen. Niet zelden vindt men ὕβρις εἰς, ϕὸβος ἀπό, αἰσχύνη κατά enz. Zelfs zegt xenophon I, 2, 78: ὁ ϕόβος τῶν 'Ελλήνων εἰς τοὺς βαρβάρους.
Bladz. 62. b. Tot de hier opgegevene voorbeelden zoude men ook kunnen brengen Δημοσθ. περὶ Στεϕ. 245 R. ἐνταῦθα τῆς πολιτείας, en dergelijken.
Bladz. 64. Hier wordt de naam Θρασύλος met ééne λ geschreven; daarentegen bladz. 35 Θράσνλλος. Men kan geen oogenblik aarzelen om de hier aangenomene spelling de voorkeur te geven. Cf. lobet, Orat. pag. 133.
Bladz. 68. § 55. Noodzakelijk is het niet, dat er b.v. op πλὴν steeds een genitivus volge. Zeer dikwijls is dit

{==130==} {>>pagina-aanduiding<<}
woord eenvoudig een adverbium en er volgt de casus die voorafgaat.
Bladz. 82. Hoofdstuk VI behandelt de voorzetsels en de naamvallen, welke zij regeren. Eenige beteekenissen, die wij hier misten, zullen wij opgeven. Bij διά met den genitivus: δι'ἐνιαυτοῦ, het geheele jaar door. Bij κατά met den accusativus: καθ' ἑαντόν, κατ' ἐμέ, op zich zelf, naar mijne krachten, en met den genitivus, het gebruik van dit voorzetsel bij een eed en meineed. ὤμνυ κατ' ἐξωλείας, caet. Bij ἐπί met den accusativus, tegen, meest in een vijandelijken zin. Wat is het verschil tusschen μάχεσθαι περὶ τινός, en μάχεσθαι ὑπὲρ τινός? οὐδὲν πρὸς τὸ πρᾶγμα, nihil ad rem: de beteekenis van bij is geheel weggelaten; πρὸς τοὺς θεσμοθέτας, διαιτητήν, ἄρχοντας. Even als πρὸς πατρός, πρὸς
μητρός zegt men ook πρὸς ἀνδρῶν καὶ πρὸς γυναικῶν, utriusque sexus. 'Ὑκό met den dativus wordt even als hij ons onder gebruikt; ὑπὸ τοἴς νόμοις.
Bladz. 97. Waarom Hoofdstuk VIII, handelende over de genera van het verbum en het gerundivum, in de eerste Afdeeling geplaatst is, verklaren wij niet duidelijk in te zien. De eenige, doch zeer onvoldoende reden, die wij daarvoor vinden kunnen, is, dat het gerundivum iets met het adjectivum gemeen heeft.
Bladz. 98. Aanm. 1. Πράττω, in de beteekenis van ik vorder in, is, volgens bladz. 32, § 25, in den actieven vorm zelden.
Bladz. 99. Hier zoude de opmerking, fortman, § 288, dat iets wasschen (niet zich-zelf) πλύνω, beteekent, niet overbodig geweest zijn.
Bladz. 101. § 83. Hierover leze men cobet, Oratio, pag. 99; neque enim ὠϕεληθήσομαι, ἐξαπατηθήσομαι ac similes formae longiores Atticis in usu sunt nisi ubi futurum in media forma habet aliam signîficandi potestatem frequenti usu confirmatum.
Bladz. 104. § 86. Aanm. Hiertoe hehooren ook die adjectiva, welke maat, afstand enz. aanduiden. Sommigen zijn opgegeven bladz. 39. § 29. Aanm.
Bladz. 113. In dit Hoofdstuk VIII, handelende over de adjectiva, wordt niet gesproken over de beteekenis van sommige adjectiva, bij substantiva geplaatst, die dan eene betrekking uitdrukken, welke bij ons door den genitivus of het voorzetsel wordt aangeduid. Van dergelijke adjeotiva, πρῶσος, μέσος, ἔσχατος, ἄκρος, wordt melding gemaakt bladz. 14, § 9, Aanm. 2: doch de Grieken gingen veel verder, zij zeiden zelfs ἡ κοίλη ναῦς, het ruim van een schip, enz.
Bladz. 116. No. 2. Wanneer men nog verdere verdee-
{==131==} {>>pagina-aanduiding<<}
lingen maakt dan deze, ὁ μὲν, gene, ὁ δὲ, b.v. meer anderen, nog anderen, wordt telkens ὁ δὲ herhaald.
Bladz. 129. Bij de pronomina relativa wordt niet opgegeven hoe zij gebruikt worden, in correlative volzinnen. Even als de correlativa (waarover in het geheel niet gesproken wordt) gebezigd worden, plaatst men een pronomen demonstrativum voorop en laat het relativum volgen. Men plaatst ook wel het relativum voorop, en daarna het demonstrativum. Het gebruik van deze spreekwijzen is zoo veelvuldig, dat het niet door voorbeelden behoeft aangetoond te worden.
Bladz. 131. § 114. In sommige personen van het passivum (medium) worden zamengestelde vormen gebruikt. Doch deze conjugatio periphrastica heeft geen invloed op de syntaxis, want zij heeft alleen haren grond in den algemeenen regel van de etymologia, dat in het Grieksch niet drie medeklinkers, behalve wanneer de eerste of derde of deze beiden liquidae zijn, naast elkander kunnen komen. Dit had men hier moeten doen opmerken.
Bladz. 135. § 117. Aanm. 2. Over deze perfecta als praesentia, fobtman, § 391.
Bladz. 146. § 124. Vandaar brengt men gewoonlijk den conjunctivus tot de hoofdtijden, den optativus tot de historische tijden.
Bladz. 147. § 126. ἐπιθῶμαι. In den vorm op μαι wordt τίθημι in den subjunctivus en optativus als een βαπύτονον op ω vervoegd, dus ἐπίθκμαι. Fortman, § 452, caet. Bladz. 148. Aanm. 1. ‘In uitdrukkingen als οὐκ ἔχω, ὅ, τι χρήσομαι τῶ ἀνθρώτω (wat zal ik uitvoeren met -) is de conjunctivus gebruikelijk, ofschoon in onze teksten nu en dan het futurum indicativi wordt gevonden.’ Dit is namelijk de conjunctivus van den aöristus, want in het futurum is er geen conjunctivus.
Bladz. 154. § 129. Aanm. 4. ἀνύσας, Attisch, is ἁνύσας.
Bladz. 198. §§ 159-161 wordt over den infinitivus in verschillende naamvallen gehandeld; omne nimium nocet, vooral in een schoolboek. Was het niet voldoende geweest, wanneer men gezegd had, dat de infinitivus met het lidwoord als een substantivum beschouwd wordt.
Bladz. 234. § 182. Tot deze werkwoorden hehoort ook διαμένω.
Bladz. 237. § 183. Bij deze werkwoorden kan men nog voegen περιορῶ, ἐλέγχω.
Het overig gedeelte van deze grammatica, bladz. 251-303, behoeven wij niet na te gaan, daar zij hij het gebruik op de scholen weinig van toepassing zullen zijn.









{==132==} {>>pagina-aanduiding<<}

Jaarboekjes voor 1850.

(Tweede Verslag.)

Na het gereedmaken van het in ons eerste nommer van dit jaar geplaatste verslag zijn slechts weinige Jaarboekjes meer aan den gewonen Steller dezes toegezonden. Mogelijk zijn eenigen door den in de laatste weken hoogst ongeregelden loop van alle verzendings-middelen opgehouden; doch mogt dit het geval zijn, wij kunnen er niet langer naar wachten, en moeten, zal het niet geheel en al ontijdig worden, de ontvangenen spoedig aanmelden.
Door den naam méér dan den inhoud behoort er toe:

Jaarboekje van Wetenschappen en Kunsten, bevattende: de meest belangrijke ontdekkingen en verbeteringen in het gebied der Werktuigkundige, Technologische en andere op Nijverheid en Landbouw toegepaste Wetenschappen; Natuurkunde; Scheikunde; Dierkunde; Kruidkunde; Delfstofkunde; Aardkunde; Weêrkunde; Sterrekunde en Statistiek. Met houtsneê-figuren. Derde jaargang, door S. Bleekrode, Math. Mag. Phil. Nat. Med. et Art. Obst. Doct., Hoogleeraar in de Natuur- en Wiskundige Wetenschappen aan de Koninkl. Akademie te Delft, enz. Te Gorinchem, bij J. Noorduyn en Zoon. 1849. In kl. 8vo. 944 bl., gecartonneerd. f 5-40.

Immers, terwijl de Jaarboekjes gewoonlijk lektuur geven voor het toekomende, loopt den inhoud van dit wetenschappelijk Archief over het verledene. Ref. is er mede verlegen, hoe het aan te kondigen. Het behelst in een beknopt bestek zulk eenen schat van wetenswaardige zaken en belangrijke mededeelingen, dat het de kennisneming verdient niet slechts van alle beoefenaars der verschillende takken van wis- en natuurkundige wetenschap, die hier bijeen vinden kunnen, wat zij anders in eene menigte van binnen- en buitenlandsche tijdschriften of andere stukken moeten nazoeken; maar ook van allen, die hun werk maken van de toepassing der wetenschap in allerlei nijverheid en kunst. Als men nagaat, dat méér dan twee duizend mededeelingen onder ruim zestig afdeelingen en onder-afdeelingen der op den titel genoemde wetenschappen hier voorkomen, - en dat over vakken, van welke ieder op zich-zelf soms de studie alleen vordert, zal men de vorderingen der wetenschap gadeslaan, men neme slechts de werktuigkunde, hare toepassing op nij-
{==133==} {>>pagina-aanduiding<<}
verheid, de natuur-, schei- en sterrekunde, - dan valt het gemakkelijk te begrijpen, dat men niet zonder aanmatiging zou kunnen beweren, of niets zij overgeslagen in die honderden bij honderden opgaven van nieuwe ontdekkingen, uitvindingen en toepassingen. Wij vergenoegen ons dus met aankondiging en aanprijzing dezer rijke verzameling van mededeelingen. En dat doen wij te gereeder, naarmate de kostbare onderneming der wakkere uitgevers daarop te meer aanspraak heeft. Daar het debiet van zoodanig een boek zich uit den aard der zaak bij de wetenschappelijke en nijverheidswereld beperkt, verdient deze belangrijke onderneming alle aanmoediging.
Van dezelfde pers komt:

Nieuw Statistisch-geneeskundig Jaarboek voor het Koningrijk der Nederlanden, voor 1849-1850. Uitgegeven door Dr. L. Ali Cohen. IIIde jaargang. Met het portret van Prof. G.J. mulder. Te Schoonhoven, bij denzelfde. In kl. 8vo. 574 bl. f 2-90.

Uit de beide vorige jaargangen is de aanleg en inrigting van dit jaarboekje aan de geneeskundige wereld genoegzaam bekend. De derde afdeeling wordt en blijft weggelaten; zij kan ook gemist worden. Bij het doorbladeren hebben wij ons zoo veel mogelijk overtuigd van de volledigheid der naamlijsten van geneeskunstoefenaren en die er toe in betrekking staan. De verschillende mededeelingen nopens geneeskundige zaken zijn gepast, uitvoerig, naauwkeurig. Dat aan de provinciale verslagen veel ontbreekt, ligt buiten de schuld des ijverigen verzamelaars. Op dit punt, gelijk op zoo vele andere van de geneeskundige staatsregeling, laat òf het voorschrift òf deszelfs opvolging nog zeer veel te wenschen over. Die berigten over de cholera verwacht, moet zich voor als nog vergenoegen met de toezegging, dat zij afzonderlijk zullen worden gegeven. Bij de bevorderingen van geneeskundigen beklaagt men zich, dat ter gelegenheid van 's Konings troonsbeklimming niet één burgerlijk geneeskundige de Leeuwen- of Eikenkroon-orde ontvangen heeft, hetgeen zeker bij de tegenwoordige wijze van handelen omtrent de benoeming tot ridders nog al vreemd is. Wij hopen, dat de maatregel van volkstelling en volksregisters ook voor de geneeskundige wetenschap niet nutteloos zal zijn. Dit boekje is de regte plaats tot statistieken, die al te lang in ons land ontbraken. De zindelijke uitvoering van dit en het straks aangekondigde Jaarboekje verdient allen lof.

{==134==} {>>pagina-aanduiding<<}

En nu komen wij tot de gewone jaarboekjes; waarvan één alleen tot nut, drie tot genoegen en smaak tevens. De

Landhuishoudkundige Almanak, ten dienste van land- en buitenman, onder Redactie van M.D. Feenstra. Te Groningen, bij J. Oomkens, J.zoon. f :-30.

verschijnt ten zevenden male. De Kalender is uitvoerig. De letterlijke herhaling der maandelijksche tuinoefeningen van wijlen Prof. uilkens ware minder noodig. Liever zagen wij daarin eenige veranderingen en verbeteringen aangebragt, zoo als wij dit o.a. aantroffen in een nieuw, aan zijnen titel aanvankelijk alleruitmuntendst beantwoordend, zeer goedkoop tijdschriftje (⋆), dat wij bij deze gelegenheid meenen te mogen aanprijzen. Voorts eene verklaring van den Almanak: uitvoerig en volledig; maar zullen de lezers van dit boekske er belang in stellen? Nuttig is de vergelijking van verschillende lengte-, vlakte-, land- en inhoudsmaten met de metrieke (zonder uitvoerige tafels); de verscheidenheden zijn van landhuishoudkundigen aard en bijna het eenige, dat den titel regtvaardigt. Eenige anecdoten dienen tot toegift.

Nederlandsche Volks-Almanak; onder Redactie van A.J. de Bull en H.J. Schimmel. Te Schiedam, bij H.A.M. Roelants. f :-90.

Gelijk de Kalender van dezen almanak eigenaardig voorzien is met de aanduiding der geboorte- en sterfdagen van eenige vermaarde Nederlanders, zoo is dat onderwerp ook niet geheel voorbijgezien in het proza en de poëzij van dit volksboekje. Met name heeft de eerstgenoemde Redacteur onder eene zeer onderhoudende inkleeding eene lezenswaardige bijdrage gegeven over jan adriaansz. leeghwater. Toch is het jammer, dat geene grooter plaats aan soortgelijke stukjes is toegewijd. Het wiel van Heusden behoort er eenigzins toe; honig heeft evenwel daarin niet meer gegeven, dan een historisch-romantisch verhaaltje, zoo als er honderden zijn. Vaderlandsch van inhoud is ook de herinnering van de gezellige zamenkomsten in hoofts tijd op het Muiderslot, waartegen de genestet het vervelende eener hedendaagsche soirée, in dichtmaat doet uitkomen. Jan Brandt is eene vaderlandsche romance uit den Spaanschen tijd, door s.j. van den bergh, in zijn bekenden trant, het plaatje is hoogstens middelmatig, maar nog veel heter dan dat bij Duitsch-
{==135==} {>>pagina-aanduiding<<}
land en Holland, een flaauw, onbeduidend stukje. Van schaick geeft eene schets in den smaak, zoo als hij vele van het dorpsleven gegeven heeft. Het ware jammer, als die veelzijds begaafde man zich liet verlokken, om een veelschrijver te worden. Studiosus beschrijft de watermuzijk op kermis te Haarlem, doch zonder daarover die pikante saus te hebben gegoten, welke bij dergelijke stukjes een onmisbaar vereischte is. Nog behoort tot het vaderlandsche, het Huis brederode, een plaatje, op hetwelk het er bijgevoegde gedicht van hofdijk slechts eene zeer flaauwe betrekking heeft. Overigens is het ronde putje van
schimmel geestig, schoon wat gerekt; het eeuwige van ten kate naar tegner, wat duister; Kinderen door heije, lief, zoo, als ook: in November 1848 door v.d. noordaa; van lenneps Guurtje geestiger, dan zijn: geld is de beste vriend; en zomernacht door tollens, zoo lief, zoo stil, zoo zacht, als een zomernacht wezen kan. Het stukje van van zeggelen zal ook bevallen. Maar wij zouden zoo doende alles gaan opnoemen. Ons oordeel over dit Jaarboekje is kortelijk: dat de stukjes op zich-zelve hunne plaats over 't geheel wel waardig zijn, maar dat wij in eenen Nederlandschen Volk-Almanak nog wel wat meer van bepaald Nederlandsche strekking wenschen, en tevens ook van hetgeen de Duitschers das gemeinnützige noemen, waarvoor zij eenen bepaalden Almanach hebben, die bij veel onbeduidends ook vrij wat nuttigs bevat.

Utrechtsche Volks-Almanak. Te Utrecht, bij L.E. Bosch en Zoon. f 1-20.

Het portret van den wakkeren Voorzitter der Tweede Kamer, j.k. Baron van goltstein, is een regt gepast sieraad van dezen jaargang. De opgave van autoriteiten enz. neemt weder een vrij aanzienlijk gedeelte van het boekje in. Wij vinden er enkel proza in, want een zeer uitvoerig, maar ook zeer belangrijk en hier wèl geplaatst stuk van Prof. visscher, over de maatregelen van verzorging enz. tijdens de cholera te Utrecht nam te veel plaats weg, en kon niet voegzaam tot eenen volgenden jaargang blijven liggen. Nu, wij geven er gaarne een dozijn water en melkversjes voor. Van dezelfde hand is de bijdrage over de Cellebroers te Utrecht, eene belangrijke bijdrage, die de verzameling opent. Ook het stukje van den uitgever over lodestein is zijne plaats dubbel waardig. Deze en de overige stukjes hebben die verdienste, dat zij in dit Jaarboekje te huis behooren, en

{==136==} {>>pagina-aanduiding<<}
er niet enkel in staan.... omdat zij er in staan. De twee plaatjes zijn dof en onduidelijk.
Met den veertienden jaargang van den

Drentschen Volks-Almanak. Te Koevorden, bij D.H. van der Scheer. f :-90.

moeten wij ditmaal de aankondiging der provincialen besluiten, als hebbende geene meerderen ontvangen. Van schaick geeft van Dwingeloo ditmaal eene Kerkelijke geschiedenis. Belangrijk voor de historie zijn de stukjes van Dr. janssen over de veelbesprokene Valther-brug en van Prof. van der chijs over Drentsche munten. Het laatste vooral valt minder onder de algemeene belangstelling. Hetzelfde kan men zeggen van het meer regtsdan oudheid- of geschiedkundig stuk over het oude éénkindschaps-contract in Drenthe, dat voor de kennis van volksgewoonten niet zoo uitvoerig behoefde te zijn. Vervolgstukken mishagen ons altijd, vooral in een jaar boekje; daarom ook het vervolg der geschiedenis van Koevorden. Met het vervolg op (of eigenlijk aanvulling van) Drentsche idiotismen door lesturgeon is het iets anders. Dit een en ander en nog een paar andere prozaïsche bijdragen worden afgewisseld door enkele niet kwade gedichtjes. Deze jaargang is drooger, dan vroegeren wel waren. Plaatjes zijn er niet in.
Het

Zaanlandsch Jaarboekje. Te Zaandijk, bij J. Heynis, Tsz. f :-75.

ten tiendenmale verschenen, besluite onze aankondiging. Nog even hebben wij plaats genoeg, om er van te zeggen, dat het zich gelijk blijft en goed staande houdt, zoo wel in de proza-stukken, als in de poëzij, die ieder weder afzonderlijk staan. Ds. carpentier alting en benedigtus gaven elk een uitvoerig verhaal. Dorbeck, dusseau, wijsman en anderen korter of langere gedichtjes. Is er nog al wat in, dat zich niet boven het middelmatige verheft; wij vonden ook niets, dat er beneden daalt. Het pleit voor een zoo lokaal Jaarboekje, dat het zijn bestaan heeft kunnen houden boven meer dan éénen provinciaal, die het heeft moeten eindigen.
En hiermede hebben wij voor ditmaal onzen pligt weder vervuld jegens deze Jaarboekjes, en besluiten er ons verslag mede, tenzij bijzondere omstandigheden ons noopten, de volgende maand, bij wege van uitzondering, nog op het eene of andere terug te komen.





{==137==} {>>pagina-aanduiding<<}

Boekbeschouwing.

Bijbel-Atlas, door G.H. van Senden. Register. Iste en IIde Afl. Te Leyden, bij D. du Mortier en Zoon. 1848, 1849. In 4to. 160 bl. Bij inteekening f 4-: buiten inteek. f 5-:

Onder den eenvoudigen naam van een register op zijnen vroeger uitgegeven en in der tijd ook door ons met wèlverdienden lof aangekondigden Bijbel-Atlas, levert de geleerde van senden hier eigenlijk een doorwrocht Woordenboek der Bijbelsche Aardrijkskunde, opgehelderd door een schat van wetenschappelijke aanteekeningen, en voortgezet, in de twee bereids uitgegevene afleveringen, tot het art. Jabneël. De verdere uitgave zal vooreerst wel vertraagd worden door des Schrijvers bekende reize naar het Heilige Land in het gevolg van Prinses marianne. Wij achten dat voor de bezitters van dit werk eerder eene winst, dan een verlies; want bij de kennis, met welke van senden tot die belangrijke reis toegerust was, kan zij niet anders dan eenen rijken oogst voor de Bijbelsche aardrijkskunde en alzoo ook voor de volmaking van dit werk opleveren. Daarom verwondert het ons eenigzins, dat hij de uitgevers in staat heeft gesteld, om gedurende zijne afwezigheid de tweede aflevering van dit Woordenboek in het licht te zenden, en niet liever het bezoeken van de plaatsen-zelve heeft afgewacht. Wij verheugen er ons over, dat een geleerde als van senden daartoe eene zoo schoone gelegenheid heeft erlangd, en verwachten na zijne terugkomst allerbelangrijkste mededeelingen. In afwachting van deze, ook in betrekking tot dezen arbeid, kondigen wij er het begin van aan; daarbij voegende, dat in plaats der Kaarten No. 4 en 8 van den Bijbelschen Atlas, nieuwe verbeterde bij deze afleveringen gevoegd zijn, en dat men ook voor andere, die later mogen blijken gebrekkig te zijn, kosteloos nieuwe zal in de plaats geven; waardoor alzoo dit werk, buiten

{==138==} {>>pagina-aanduiding<<}
bezwaar van de inteekenaars, op eene loffelijk onbekrompene wijze zoo juist mogelijk gemaakt wordt; hetgeen inderdaad eene allergunstigste uitzondering is op de min prijzenswaardige behandeling, waaraan meermalen zij zijn blootgesteld geweest, die belangrijke en kostbare ondernemingen met hunne inteekening begunstigden.




Gedenkwaardigheden uit de geschiedenis van het Christelijk leven; door Dr. A. Neander. Naar de derde verbeterde uitgave uit het Hoogduitsch vertaald door V.F.J. Boonacker, Predikant te Leersum (thans te Enkhuizen). II Deelen. Te Rotterdam, bij van der Meer en Verbruggen. 1848. In gr. 8vo. 673 bl. f 6-30.

Vóór bijna dertig jaren verscheen reeds de eerste uitgave van dit werk. De derde heeft vele verbeteringen ondergaan, en naar deze is de vertaling bewerkt. Wij hadden haar reeds voorlang behooren aan te kondigen, doch met breedvoerige verontschuldigingen is dit verzuim niet hersteld. Aan de andere zijde moge het de aandacht op nieuw vestigen op een werk, dat beter lot verdient, dan na korten opgang als vergeten en verouderd beschouwd te worden.
Het is geene doorloopende Kerkelijke geschiedenis. Het is eene bloemlezing van datgene, wat er voor het praktische leven belangrijk in is. In de drie eerste eeuwen wordt de aandacht in voorbeelden gevestigd op de verschillende wegen, langs welke de bekeering tot het Christendom; plaats greep; daarna op de werking van het Christendom op de beschouwing van het hoogste wezen; op den tegenstand, dien de Christenen in het maatschappelijk leven vonden; op hunne betrekkingen als burgers, hunne geliefkoosde zinnebeelden, de uitwendige openbaring van het inwendig Christelijk leven, gebed, vasten, broeder- en algemeene menschenliefde. Voorts op der Christenen gedrag onder vervolgingen van hen-zelve of hunne geloofsgenooten, en hun gedrag in het huiselijk leven ten aazien van beroepen, huwelijk enz. Eindelijk

{==139==} {>>pagina-aanduiding<<}
hunne denk- en handelwijze bij algemeene rampen, bij sterfgevallen en dergelijke. Uit deze vlugtige opgave ziet men, dat deze eerste afdeeling eigenlijk nederkomt op eene beantwoording van de vraag naar eene geschiedkundige voorstelling van het Christelijk leven in de drie eerste eeuwen der kerk. Deze beschouwt de zaak meest van de inwendige zijde en bevat alzoo slechts een gedeelte van hetgeen in het belangrijk werk van Prof. moll uitvoeriger en vollediger wordt gezegd.
Eene tweede afdeeling beschouwt het Christelijk leven der Kerk, nadat zij in het Romeinsche rijk de heerschende was geworden. Ook hier staat weder op den voorgrond de verschillende wijze, waarop heidenen tot de gemeenschap der kerk werden gebragt, zoo als die natuurlijk gewijzigd werd door het veranderde openbaar karakter, waarin de Christelijke Kerk optrad. Doch verder ook wordt gelet op de middelen, door welke het Christelijk leven ontwikkeld werd in de belijders van het Evangelie zelven, en onder anderen op den in dit tijdperk vooral merkwaardigen invloed van vrome moeders. (⋆) Vooral trekt het opkomende monnikenwezen de aandacht. Naarmate het Christendom in uitwendige magt en luister was toegenomen, verkrijgen de opzieners en bestuurders der gemeente een kerkelijk gewigt. Ook de feesten en plegtigheden behooren tot de uitwendige zijde van het Christelijk leven; de afwijkingen ten aanzien van het werkdadig Christendom, het gebed, de onderlinge betrekking der geloovigen en hun gedrag onder rampen meer tot de inwendige.
De gedaante der wereld onder en na de verwoestingen, door de groote volksverhuizing veroorzaakt, levert wederom nieuwe onderwerpen van beschouwing, vooral ten aanzien van de werkzaamheid tot uitbreiding der Kerk in Noord-Afrika, in Duitschland en vooral in Frankrijk,

{==140==} {>>pagina-aanduiding<<}
waar de Christelijke plant zeer vroeg begon te bloeijen. Op gregorius den Groote wordt teregt afzonderlijk het oog geslagen, en een woord gezegd van de werking des Christendoms in ongunstige uiterlijke omstandigheden. Het geheel wordt besloten met eene hoogstbelangrijke beschouwing over het Zendelingswerk der middeleeuwen, waarbij men den moed en de volhardende opöfferingen van eenen wilfried, eenen bonifacius, eenen anscharius en vele anderen leert waarderen.
Het oorspronkelijke plan, of, zoo als de voortreffelijke neander zegt: ‘de lievelingswensch’ was, dit geschrift door de verdere geschiedenis der Christelijke Kerk tot op dezen tijd voort te zetten. Tot hiertoe is daarvan niet gekomen. Wij moedigen den waardigen Vertaler, die zich uitmuntend van zijne opgenomene taak gekweten heeft, tot het voortzetten aan, indien de Schrijver zich aan de zijne niet onttrekt.

br.





Het leven van Christus in ons gemoed. Brieven van C. Valentiner. Uit het Hoogduitsch door J.J. Swiers, Predikant te Havelte. Te Groningen, bij M. Smit. 1849. In kl. 8vo. 103 bl. f :-65.

Gods leidingen met Ulrich Zwingli. Door U.P. Goudschaal, Predikant te Scheemda. Te Winschoten, bij P.S. van der Scheer. In kl. 8vo. 97 bl. f :-60.

Breedvoerige beoordeeling van deze twee lieve, regt nuttige boekjes verwachte men hier niet. Beide, ofschoon zeer uiteenloopend van inhoud, hebben de strekking, om des lezers ingenomenheid met het Evangelie te bevorderen; het eerste door heldere en gemoedelijke brieven over het leven des Christelijken geloofs, het andere door eene uit het in den titel opgegeven oogpunt vooral behandelde levensbeschrijving van een der voornaamsten en zeker niet den minst beminnelijken onder de Hervormers. Zij is bewerkt in den smaak van des

{==141==} {>>pagina-aanduiding<<}
Schrijvers zoo gezochte werkje: ‘Gods leidingen met luther.’ Hij geeft hoop op nog eene dergelijke van calvijn, waartoe wij hem aanmoedigen. Indien het oorspronkelijke der brieven van valentiner, dat ons niet onder de oogen kwam, aan zoo veel ‘verhevens (liever: roerends) zulke groote gebreken van stijl’ paart, als de Eerw. Vertaler zegt, dan heeft hij de laatste uitmuntend verholpen. Althans de overzetting is vloeijend, en de aanteekeningen van den bewerker verhoogen er de waarde van. Wij wenschen Gods zegen over deze werkjes.




De voornaamste gebeurtenissen uit de geschiedenis der invoering en vestiging van het Christendom in ons Vaderland, verhaald aan de Nederlandsche jeugd. Door B. Glasius. Te Amsterdam, bij J. van der Hey en Zoon. 1849. In kl. 8vo. IV en 92 bl. f :-60.

De Heer glasius heeft in der tijd eene uitvoerige geschiedenis van de Christelijke kerk en godsdienst in Nederland geschreven; thans zet hij er zich toe haar aan de jeugd, niet aan kinderen, beknopt te verhalen. Dit stukje bepaalt zich tot de invoering en vestiging des Christendoms in ons Vaderland. Met een enkel woord spreekt hij van den staatkundigen, godsdienstigen en zedelijken toestand van de bewoners dezer gewesten, toen de Evangeliedienaar hier het eerst werd gehoord. Vervolgens werpt hij eenen blik op het Christendom, zoo als het onze heidensche voorouders werd verkondigd en gewaagt van de eerste pogingen om hunne oogen voor het licht der genade te ontsluiten. Verder ontwikkelt en waardeert hij de verdiensten van eenen wilfrid, den eersten Apostel der Friezen, eenen egbert, willebrord, bonifacius en gregorius. Nadat hij de vestiging der Christelijke kerk, ten tijde van karel den Groote, wiens verdiensten hij den billijk verdienden lof toezwaait, heeft verhaald, wijst hij op den uit- en inwendigen toestand der uit worsteling geboren Nederlandsche Christelijke kerk. Hij maakt zijne jeugdige vrienden met de Noor-
{==142==} {>>pagina-aanduiding<<}
mannen, die geroepen schenen om den val van wodan te wrekeu, en zijne uitvaart bloedig te vieren, bekend, en schetst hunne invallen in ons Vaderland in betrekking tot den toestand van de Christelijke kerk aldaar. Hij eindigt zijn verhaal met kortelijk de voornaamste lotgevallen der Nederlandsche Christelijke kerk gedurende de negende en tiende eeuw aan te stippen.
Ziedaar den inhoud van dit werkje, in eenvoudigen stijl beschreven. Het is een zeer geschikt leesboek voor den jeugdigen mensch in die jaren, waarin de zucht naar onderzoek zich ontwikkelt. Het is een werkje op zijn tijd, en de uitgave van dit en meer dergelijke behoort tot de gunstige verschijnselen van onze eeuw. Misschien is nooit zoo sterk als nu de behoefte gevoeld en erkend, om de beoefening van de geschiedenis der Christelijke kerk in het godsdienstig onderwijs in te weven. Oudtijds nam men van de geschiedenis der Christelijke kerk kennis, voor zoo verre die in het Nieuwe Testament is opgenomen, maar wat daar tusschen lag tot het heden bleef onbekend; alsof de uitbreiding, vestiging en ontwikkeling der kerk buiten godsdienstig grondgebied lag; alsof de gebeurtenissen sedert der Apostelen dood geene gewijde geschiedenis waren. Velen, door en door te huis in hunne Heidelbergsche Catechismus of jasper de hartogh, zouden wonderlijke antwoorden gegeven hebben, als men ze gevraagd had: wie was bonifacius? wanneer en waar heeft hij geleefd? - ja zelfs zouden de meesten hebben moeten zwijgen op de vraag: wie is de auteur van de Heidelbergsche Catechismus? Er zijn er nog wel, die er zeer luttel van weten, maar de kerk voelt hare roeping, zoo als zij niet alleen dogmatisch, maar ook historiëel aan den Jeruzalemschen Pinksterdag en paulus roeping naar Europa is vastgeschakeld, en zij opent voor de jeugd de geschiedboeken van christus regering. Juist daarom heeft de Geertruidenberger leeraar een goed werk gedaan, met de kerkelijke geschiedenis van ons Vaderland op te vatten, om ze in het jeugdig gemoed neder te leggen. Het Christendom heeft in Nederland geen onvruchtbaren akker, schoon de eerste be-
{==143==} {>>pagina-aanduiding<<}
arbeiding, even als zijn natuurlijke grond, moeite en inspanning
kostte, gevonden. Het nageslacht vergete niet, wat de voorvaderen waren en deden. De geschiedenis der ontwikkeling van het Christelijk leven in Nederland strekke ons en onze kinderen tot een prikkel om te handhaven het erfdeel onzer vaderen.




De geschiedenis der Kerkhervorming in tafereelen; een leesboek ter bevestiging der Protestanten in hun Christelijk geloof, bekroond door het Haagsche Genootschap: Tot verdediging der Christelijke Godsdienst, door B. ter Haar, Theol. Doct. en Predikant te Amsterdam. II Deelen. Vierde vermeerderde druk. Te Amsterdam, bij ten Brink en de Vries. 1848. In gr. 8vo. f 6-:

(Vervolg. Zie Vaderl. Letteroef. 1849, No. XIV. bl. 617. (⋆))

Bl. 127. Eigenlijk thomas de vio, Kardinaal van Gaëta, bijgenaamd Cajetanus naar zijne geboorteplaats Cajeta. - Bl. 128. Wij lezen elders, dat toen de afgevaardigde van cajetanus aan luther vroeg: ‘of hij dan geloofde, dat de Keurvorst om zijnentwil de wapenen zou opvatten?’ het antwoord van dezen was: ‘Ik wensch geenszins daartoe gelegenheid te geven;’ waarop de ander nogmaals vroeg: ‘hoedanig hij den Paus en de Kardinalen, indien hij dezelve in zijn magt had, zou behandelen?’ - ‘Ik zou hen,’ was het antwoord van luther: ‘allen mogelijken eerbied bewijzen.’ - Hierop knipte de Italiaan, naar de

{==144==} {>>pagina-aanduiding<<}
wijze van zijn land, met de vingers en vertrok, zonder dat luther hem ooit wederzag. - Bl. 131. Opmerkenswaardig enz. Het is bekend, dat alphonsus de castro (lib. II. de Hoeresibus) hem onder de ketteren stelt. - Bl. 134. Carl von miltitz was een Meyssisch Edelman van afkomst, Domheer van Mentz en Trier, Kamerheer van den Paus. De stukken zijner negotiatie met luther berustten weleer in de Bibliotheek van Gotha. Hij had, in 1529, een zeer treurig einde, daar hij digt bij het stadje Steinau in den Main verdronk. Eerst drie maanden later werd zijn lijk bij Frankfort gevonden, en te Mentz begraven. - Bl. 134. De beschrijving dier gouden roos, die reeds van leo IX, in 1048 gekozen, zou dagteekenen, vindt men in leo X, Ep. ad. fred. ducem, ap. sickendorf, p. 65. Luther verzekert, dat de Keurvorst dit geschenk veracht heeft. Zie roscoë, t.a.p.D. IV, bl. 43. Over de wijding dier roos leze men de la croix, Hist. des Cultes relig. T. I, p. 234. - Bl. 135. Er zijn drie zamenspraken, te Altenburg, Liebenwerd en Lichtenberg gehouden. Het zou niet in de eerste maar in de laatste plaats geweest zijn, dat miltitz zeide: ‘Waarde martinus! ik meende, dat gij een oud Doctor waart, die in 't hoekje van den haard deze muizenesten in 't hoofd kreeg; doch ik zie, dat gij een man in uwe beste jaren zijt; al ware het, dat ik 25 duizend gewapende
mannen bij mij had, zoude ik niet durven verzekeren, om u tot Rome te leveren; want ik heb gedurende de geheele reis onderstaan, wat de menschen van u houden, en bevonden, als er één voor den Paus is, er wel drie voor u zijn.’ Overal onderzocht miltitz, hoe men over luther dacht, en waarvoor men den Roomschen stoel hield. Hij vroeg dit laatste in zekere herberg aan de waardin, die, deze vraag niet begrijpende, antwoordde: ‘hoe kunnen wij weten, of gij te Rome houten of steenen stoelen hebt?’ - Bl. 138. Adolf van anhalt, Bisschop van Mersburg, Kanselier der Hoogeschool te Leipzig, wilde het dispuut niet toestaan, en in weerwil van een scherpen brief van Hertog georg verbood hij op den dag, toen de Wittembergers aankwamen, hetzelve nogmaals op straffe des bans; doch

{==145==} {>>pagina-aanduiding<<}
de Raad deed het bevel, op last van den Hertog, afscheuren, en den aanplakker in hechtenis zetten. De brief van den Hertog is zeer opmerkelijk en verdiende de vermelding. - Bl. 140. Hertog barnimus van Pommeren was toen Rector der Wittembergsche Hoogeschool. - Bl. 145. Hoffman, die als regter bij den strijd voorzat, was te bescheiden, om tusschen beide partijen te beslissen, doch luther en carlostadius erkenden, dat zij door hunne tegenstanders ten minste waren overschreeuwd geworden. Onder de Leipzigers, die dit dispuut bijwoonden, waren er velen, die luther haatten. Het vooroordeel jegens hem was zoo groot, dat zelfs een ringetje, dat hij aan den vinger droeg, werd verdacht gehouden, alsof de duivel daarin verborgen was. Zelf eck ontzag zich niet aan den Keurvorst te schrijven: ‘dat lutherus in zeker draadje aan een zilver ringetje, dat hij aan den vinger droeg, iets had verborgen, waarvan veel te zeggen viel, en verhaald werd, alsof daarin verborgen was een Spiritus familiaris:’ ook zeide men: ‘dat deze verborgen was in een takje bloemen, dat luther onder het disputeren in de hand hield. Luther-zelf, nicolaas amsdorff, Domheer van Wittemberg, petrus moselanus, Hoogleeraar te Leipzig, hebben zeer uitvoerig over dit dispuut geschreven; de beide laatsten in hunne brieven aan georgius spalatinus en julius pflugius. Tot de vijanden, die luther zich door dit dispuut verwekte, behoorden hieronimus emser, Hoogleeraar in de regten te Leipzig, en Hertog george zelf. - Bl. 150. Volgens
abrah. v.d. corput, Leven van melanchton, bl. 9, hielp deze niet carlstadt, maar luther. - Eck was eigenlijk Professor en Prokanselier te Ingolstadt. - Bl. 151. Nog geen elf jaren. Melanchton werd 16 Febr. 1497 geboren. Zijn vader stierf 29 Sept. 1508. Bloedverwante, de zuster van joh. reuchlin of capnio, dien hij eerst later te Tubingen leerde kennen. - Bl. 152. Reuchlins beroemde dramaas werden door diens leerlingen, onder opzigt van melanchton, gespeeld. Deze was een groot voorstander van het schooldrama, gelijk ook luther, calvijn en beza. Hij-zelf schijnt er geen vervaardigd te hebben; doch wij bezitten van hem eene

{==146==} {>>pagina-aanduiding<<}
uitgaaf van terentius, dien hij voor zijne leerlingen verklaarde. Overigens is dit tafereel (melanchton aan de zijde van luther) een der uitstekendste. Vooral is de tegenstelling van luther en melanchton meesterlijk, de karakterschets van den laatste fiks, en de aanvang, gelijk ook die van het vorige tafereel, regt schilderachtig. - Bl. 160. Hoe vijandig eck jegens luther gezind was, blijkt ook daaruit, dat hij den opzieners der Hoogeschool te Ingolstadt beval, al de boeken en schriften van luther te verbranden. Reuchlin, hierover geraadpleegd zijnde, antwoordde: “dat zij op hunne hoede moesten zijn, dat zij zich en hunne Hoogeschool daardoor geen schandvlek aanwreven.” - Bl. 162. Bij jördens, Lexicon, Supplem. T. IV, vindt men een zeer uitvoerig verslag van het leven en de schriften van hutten en een lijst van Schrijvers, die men over hem kan raadplegen, waarbij men voege: j. burchardi et f.o. menckeniorum, Bibl. viror. militiâ aeque ac scriptis illustr. p. 246 et auct. cit. - Epistolae obs. vir. Sommigen schrijven deze brieven aan reuchlin, anderen aan hutten toe; doch het is vrij zeker, dat crocus, hermann von neunar, erasmus en anderen ook deel aan de zamenstelling gehad hebben. De Rector muller, in Zeitz poogde, bij gelegenheid, dat hij twee brieven van hutten aan richard crocus uitgaf, te bewijzen, dat gene eerst aan het 2de en 3de Deel der Epist. obscur. vir. deel zou genomen hebben, en de uitgaaf van het
eerste Deel geheel alleen door crotus rubianus bezorgd is. Zeer belangrijk is hetgeen burmannus op lotichius, T. I, p. 282, nopens deze brieven heeft aangeteekend. - Bl. 164. Verg. over deze bulle: roscoë, t.a.p.D. IV, bl. 57 en volg., en bl. 53 de belangrijke Noot van Prof. henke over den brief aan leo X, waarover ter haar, bl. 166. - Bl. 167. Te Leipzig enz. Lees hier: pauw, Leven van m. luther, bl. 123. - Bl. 170. Den volgenden dag beklom luther den kansel en waarschuwde zijne toehoorders voor de papisten en hunne hesluiten. “Met het vuur,” 't welk wij gisteren zagen, is weinig uitgerigt. Beter ware het, indien ook de Paus of liever de Roomsche stoel tot asch verteerd ware.’ Het voorbeeld, door luther te

{==147==} {>>pagina-aanduiding<<}
Wittemberg gegeven, werd door zijne leerlingen, op verscheidene plaatsen in Duitschland, gevolgd, terwijl zij de pauselijke bullen en brieven, onder allerlei blijken van verachting, aan het vuur opofferden.
Het derde Hoofdstuk: Luther voor Keizer en Rijk, op den Wartburg, en tegenover de woelingen der dweepzucht, bl. 173-211, heeft drie afdeelingen. I. De Rijksdag te Worms, bl. 173-188. II. De Wartburg, bl. 188-199. III. De profeten van Zwickau, bl. 199-211.
Bl. 173. Legaten. De Apostolische notarius marino caraccioli en vooral hieronymus aleander, elders verkeerd alexander. - Als ik. Zie dit antwoord breedvoeriger bij pauw, t.a.p. bl. 137. - Maar zoodra enz. De poging van den legaat werd ondersteund door verscheidene geestelijken, Keurvorsten en vermogende Edellieden, volgens roscoë D. IV, bl. 67, waar ook een uittreksel uit diens redevoering, die drie uren duurde, voorkomt. Verg. bl. 68 (⋆). - Bl. 176. De vrijgelei-brief vindt men bij pauw, t.a.p. bl. 141, die ook vermeldt, dat in het begin der 18de eeuw, dezelve nog berustte te Koningsberg bij christ. van walenood, Maarschalk van den Koning van Pruisen. Er bestaat eene verhandeling van godfried wegner, de salvo conductu lutheri. Regiomonti 1698. - Bl. 177. Volgens sommigen werden n. amsdorff, pieter suavenius en hieron. schurf hem als advocaten toegevoegd, en voegden zich onder weg anderen bij hem, waaronder ook euricius cordis, predikant te Erfurt, met name genoemd wordt. De wagen werd ook gevolgd door justinus van noordhauzen en andere bedienden van den heraut. Maimburg beweerde, dat luther in een prachtigen wagen, vergezeld door honderd ruiters, was aangekomen, doch sechenborf heeft bewezen, dat zijne vijanden zulks verdiobt hebben, om hem van praalzucht te beschuldigen. Vitus warbeccius (veit warbeck), een ooggetuige, heeft luthers inkomst te
Worms in het Latijn beschreven. - Bl. 178. Oppenheim. Hier of te Worms zou luther het beroemde troostlied: ‘Een vaste burg is onze God,’ gedicht hebben; doch volgens muller en lublink weddik (zie ter haar, bl. 293) vervaardigde hij dit beroemde lied (Christlich-
{==148==} {>>pagina-aanduiding<<}
heroischer Gesang) op den Ehrenburg, gedurende den Rijksdag te Augsburg. Bouterweck (Geschichte der Poesie u. Beredsamkeit, Th. IX, S. 409) schrijft: ‘aus diesem Gesange spricht der ganze Charakter des groszen Mannes.’ Men weet dat dit lied verbeterd en met eenige verandering in den eersten en derden muzijkregel, ook opgenomen is onder de Evang. Gezangen voor de Ned. Herv. Gem. (Gez. 156). - Bl. 179. Pfaffenheim elders pappenheim. - Bl. 181. ‘Diser ist nit der vorgemelt Doctor eck, mit welchem die Disputation zu Leiptzig gehalten werden, sondern ein Jurist und Hertzog wilhems von baiern furnemmester Raht gewesen leonhardt von eck genannt. Sleidanus, Warhafft. Bescreib. u. s. w. (1567) S. 27. - Bl. 182. Pallavicini meldt, dat luthers gedrag, bij de eerste verschijning, zoo weinig aan de verwachting beantwoordde, dat de Keizer zou gezegd hebben: “Die man zal mij gewis tot geen ketter maken.” Een meesterlijk penseel heeft wederom dit tafereel (De Rijksdag te Worms) geschetst, dat zeker te overladen zou zijn geworden,
indien de schilder van de menigte berigten aangaande luthers reis naar en verblijf te Worms had willen gebruik maken. In een zeldzaam werkje van j.n. weislinger, pastoor te Capell onder Rodeck in Breisgau, getiteld: Frisz Vogel oder Stirb! Strasb. 1723, te Antw. 1741 in het Nederd. uitgegeven, leest men o.a. D. II, bl. 48, 49: “Luther aanvaardde de reis naar Worms, vergezeld van zijne makkers en honderd wèlgewapende ruiters, die tot zijne bescherming, onder de aanvoering van franciscus van sicklingen, dien Lutherschen Josua, medegereden waren. Onderweg maakte dit fraai gezelschap het in de herbergen met vreeten, zuipen, dansen en springen zoo bont, dat vrome Christenen hen geensins voor ingetogen Evangelische menschen; maar eerder voor lichtmissen, kwakzalvers-gasten, afgedankte speelluiden, en omzwervende jakhalzen aanzagen. Luther-zelf, met zijn monnikskap gekleed, speelde, onder het maken van honderd zotte grimassen en poetsen, onderscheiden menuetten op de luit, terwijl de anderen lustig sprongen en huppelden, en, onder een gestadig vivat geschreeuw, de

{==149==} {>>pagina-aanduiding<<}
gezondheden zoo lang dronken, tot dat krop en kop vol waren.” Weislinger bevestigt deze bijzonderheid door het gezag van eenige R.C. Schrijvers, die echter niet vermelden, welk een diepen indruk luthers heldhaftig gedrag te Worms, ook op vele R. edellieden, maakte, zoodat zelfs de oude Hertog erik van Brunswijk hem een zilveren kan met Eimbecker bier zond, met bevel, zich daarmede te verkwikken, waarop luther zeide: “gelijk heden Hertog erik mij indachtig is geweest, aldus weest Gij, Heere jezus christus, hem indachtig in zijn laatste ure en strijd des doods.” - Er bestaat een medaille met luthers borstbeeld in monniksgewaad, om den rand het jaartal 1521 en Zalig is het lijf dat u gedragen heeft (luc. xi: 27). Men zegt, dat, toen hij, onder geleide van den heraut, voor de tweede maal de rijksvergadering verliet, eene vrouwenstem, onder het gejuich en gejubel der menigte, deze woorden luide zou hebben uitgesproken. - Bl. 189. Belangrijke en uitvoerige berigten over den Wartburg, en luthers vervoering derwaarts, vindt men bij pauw, t.a.p. bl. 161 en volg. In een onzer periodieke werken van dit jaar komt eene beschrijving en afbeelding van dit slot voor. Bekend is het feest, door Duitsche jongelingen, meest studenten der onderscheidene Hoogescholen, in Oct. 1817, ter driehonderdjarige gedachtenis der Hervorming en driejarige gedachtenis van den slag bij Leipzig, op den Wartburg gevierd, waarvan, in 1818, te Groningen, eene beschrijving, uit het Hoogd., het licht zag. Ook de Hoogleeraar kieser van Jena gaf een
breedvoerig verslag van dit feest. - Bl. 193. Zeer menschkundig is de verklaring van het voorgevallene met den satan en den inktpot. Voeg hierbij, dat luther op den Wartburg, ten gevolge van verstoppingen, zeer ziek werd. (Te Worms had hij soms in 4, 5 à 6 dagen geen stoelgang.) Wonderlijke verhalen zijn nopens de zware bezoekingen, die luther toen zouden overkomen zijn, in omloop. Soms vertoonde zich de duivel in den nacht, als een grooten zwarten hond, die niet wilde dat de doctor in bed bleef, dan wierp hij hem, in een andere gestalte, met hazelnoten, of maakte een geraas op de trap-
{==150==} {>>pagina-aanduiding<<}
pen, alsof er een dozijn vaten afrolden. De duivel, verhaalt laubenberger, in zijn boek: Wilt gij dan noch niet Katholis worden? bl. 134, leerde hem o.a. de mis als een gruwelijke afgoderij te verwerpen. - Men weet enz. Zie o.a. bossuet, Histoire des Variations des Eglises Protest., liv. IV, p. 203 seqq. en basnage, Histoire de la religion des Eglises reformées, T. III, p. 79 seqq. - Bl. 194. Postillen. Luther hield zijne Kirchenpostille voor zijn beste boek. - Bl. 196. Over luthers Bijbelöverzetting leze men joh. ge. palms Historie der deutschen Bibelübersetzung D. martin. luthers vom Jahre 1517-1544, mit Anmerkungen von joh. melchior göze, Halle 1772, 4o.; joh. melchior göze, Vergleichung der Originalausgaben der Uebersetzung der H.S.
luthers von 1517-1545, Hamburg 1777, 1779, 8o.; georg wolfgang pauzers Entwurf einer volständigen Geschichte der Deutschen Bibelübersetzung D. m. luthers vom Jahre 1517-1581, Nürnberg 1791 gr. 8o. - Bl. 202. Aan één hunner enz., namelijk marcus keller, die later dezen aanhang verliet en Hoogleeraar in de Godgeleerdheid te Bazel werd. Ulenberg verhaalt in Vita melanch. c. III, no. 23, p. 18 et 19: “dat melanchton den titel van meester liet varen, zich bij een bakker verhuurde en het loffelijk bakkers-handwerk, gelijk andere bakkersgasten, gildenmatig wilde leeren, en dat hij reeds ver in de kunst gevorderd was, toen luther hem aan dezelve onttrok.” - Bl. 206. Ook hij zeide enz. De predikant johan schutz verhaalt, dat carlostadt boer te Kemberg werd, en zich niet meer doctor, maar broeder of buurman andries liet noemen; hout hakte en op de markt bragt; in een graauwen rok en laarzen wandelde, met een mes in een gebroken schede aan zijne zijde; dat hij brandewijn tapte, kaarten en andere waren verkocht enz. - Bl. 207. Deze kerk- en schoolvisitatie, waarover melanchton een bijzonder boek schreef, had in 1527 plaats. - Bl. 208. De Groszer und kleiner Katechismus van luther verscheen te Wittemberg 1529. - Bl. 209. Zie over den twist tusschen hendrik VIII en
luther, behalve hume en smollett, j.m. lappenberg, Geschichte von England, tytler, Life of King Henry the eigth.

{==151==} {>>pagina-aanduiding<<}

Het vierde Hoofdstuk voert tot opschrift: Licht en schaduw. De Hervorming in haren gelukkigen voortgang. De belemmeringen, welke zij ondervonden heeft. Het bevat 4 afdeelingen. I. Voortgang der Hervorming en de Boerenkrijg, van bl. 211-224. II. Erasmus tegenover luther, van bl. 224-236. III. Het protest, van bl. 236-242. IV. De Rijksdag te Augsburg, van bl. 242-253. Waarop de aanteekeningen op vier Hoofdstukken, van bl. 253-297, volgen.
Bl. 213. Obgleich friedrich der Weise luthers Freund und der Reformation nicht abgeneigt war, so blieb er doch äuszerlich der Römischen Religion ergeben, und wollte überhaupt in derselben von keinen gewaltsamen Veränderungen wissen. Johann dagegen gab sogleich nach dem Antritte seiner Regierung luthers Lehren ganz öffentlich seinen Beifall. Luther zeigte ihm, dasz das Reformationsrecht zur Landeshoheit gehöre, und dasz er endlich einmal die den Landesherren von Alters her zukommenden Majestätsrechte in kirchlichen Angelegenheiten wieder hervorrufen müsse.’ Jördens, l.c.S. 664. - Monnikspij. ‘Sedert droeg hij,’ schreef pauw, t.a.p. bl. 22, ‘een priesters- of predikantskleed; het stof of laken tot dit eerste kleed liet de Keurvorst hem daartoe vereeren en hem schertsende zeggen: “hij konde daaruit een predikersrok of een monnikskap of een Spaansche kap laten maken.”’ - Bora. Die de uitstrooisels zijner vijanden ten aanzien dier vrouw wenscht te weten, doorbladere het schandelijke en lasterlijke boek van pastoor weislinger. De meesten zijner vrienden keurden dit huwelijk af. Luther schreef zelf: ‘door dit huwelijk ben ik in zulk een kleinachting geraakt, dat ik hoop, de Engelen zullen zich daarover bedroeven en weenen. De wereld weet niet, dat dit werk Goddelijk en heilig is.’ E. w. fr. walch heeft het Leben der Cath. von bora (1751,
8o.) geschetst, en bij keil (Merkw. Lebensumstände von luther. Leipzig 1764,) en j.n. anton (Dr. m. luthers Zeitverkurzungen, Leipzig 1804) vindt men bijzonderheden aangaande luthers huiselijk leven. - Bl. 216. Fiks en krachtig is de schets, door ter haar van den boeren-oorlog ge-
{==152==} {>>pagina-aanduiding<<}
geven, die de Roomschen ‘een vrucht van de leer der reformatie van luther’ noemden, en waarvan zij schreven: ‘dat hij zich verheugde.’ Reeds in vroegere dagen heeft men het valsche dier beschuldiging aangetoond. Nog altijd ligt carlstadt onder verdenking van de hand aan dien noodlottigen strijd gehad te hebben. - Bl. 224 en volg. Erasmus tegenover luther, een der uitstekendste tafereelen van onzen dichter-historieschrijver. Vernuftig is de parallele tusschen beide groote mannen. ‘Erasmus meende, dat het genoeg was de oogen voor de dwaling te openen, en dat de kracht der waarheid het overige zou doen,’ schrijft ter haar, bl. 226; doch erasmus schreef echter zelf: ‘God had den menschen daar zulk een strengen arts (luther) gegeven, omdat de ziekte zoo geheel ongeneeslijk was geworden.’ Wij vestigen de aandacht van den begaafden Schrijver op de Gedenkwaardigheden uit de geschiedenis der Kerkhervorming van j.g. muller, D. II, Hoofdst. VIII, getiteld: ‘Pogingen van Vredestichters.’ - Bl. 231. Er bestaat een brief van erasmus aan emserus, waarin hij o.a. schrijft: ‘dat
hij tegen zijn wil tot het schrijven van zijn werkje de libero arbitrio was gebragt, wijl hij voorzag, dat het de gemoederen maar te meer verbitteren zou. Hij was hierin te wille geweest, Koning hendrik, Kardinaal wolzey en Paus clemens.’ Vooral verdient hier gelezen te worden een brief van erasmus aan melanchton, waarvan a.v.d. corput in zijn Leven van melanchton, bl. 36, 37, een overzetting geeft. Meermalen zijn deze geschriften van erasmus en luther in het Nederd. vertaald, o.a. Deventer 1610, Rotterdam 1646, 12o. Justus jonas bragt het Latijn van luther in in het Hoogd. over. Sommige tijdgenooten meenden, dat luther de opsteller van dit boek niet was; maar dat alle geleerden te Wittemberg er hunne geleerdheid aan ten koste gelegd hadden. Erasmus-zelf dacht eerst dat guilielmus nesenus, vervolgens dat melanchton er de schrijver van moest zijn, wijl het Latijn zoo sierlijk was. - Bl. 244. Den diepneerslachtigen melanchton enz. ‘Melanchton,’ schrijft muller, ‘was, en waarlijk met regt, angstvallig en voorzigtig. Camerarius zag hem dikwijls

{==153==} {>>pagina-aanduiding<<}
bittere tranen weenen; want de groote man kende de lieden al te goed, met welken hij aan beide zijden te doen had. Eenige verwaande godgeleerden, osiander en anderen, welke het minder om den vrede te doen was, klaagden hem de eene reis na de andere bij luther over traagheid aan, en verdraaiden en leiden alles van hem reeds toen ter tijd verkeerd uit. Melanchton ontzag zich niet, om bij de tegenpartijen in huis te gaan, en met hen, zoo zachtmoedig mogelijk, te spreken, om den loop der zaken in een goed spoor te brengen.’ - Bl. 245. Zoodra enz. Dewijl de Protestantsche Vorsten de vijandelijke gezindheden des Keizers te voren wisten, wilden zij hem gewapenderhand tot aan de Alpen te gemoet gaan en hem den ingang van Italië zoo lang verhinderen, tot dat hij hun de vrijheid van godsdienst toestond. Luther wist het af te keeren. ‘Ik wil liever voor den Keizer’ (waren de woorden van george van brandenburg, die in naam van allen het woord voerde) ‘nederknielen, en mij den hals laten afslaan, dan God en zijn Evangelie verloochenen.’ De Keizer antwoordde hem vriendelijk in het Vlaamsch: ‘Lieve Vorst, geen kop af, geen kop af; zoo is het niet gemeend.’ - Bl. 246. Kapel, namelijk van het bisschoppelijke Hof, waar de Keizer zijn intrek genomen had. De voorlezing duurde twee uren. De indruk, dien de confessie veroorzaakte, was zeer groot. De Keizer zond ze aan alle Hoven van Europa; men nam er menigvuldige afschriften van, en de Evangelische leer werd in haren geheelen omvang, meer dan ooit te voren, bekend. - Bl. 247. Faber en eck verkregen elk voor hunne daarbij aangewende moeite een honorarium, de eerste het bisdom
Weenen. - Bl. 248. Deze pantomime wordt ook door muller, Geschied. der Kerkherv. D. I, bl. 188, verhaald. Hij putte zijn verhaal uit de Bibliothèque choisie, T. VI, p. 236, die het uit jo. lud. fabricius, Dial. de Ludis Scenicis, heeft overgenomen.

(Het vervolg hierna.)





{==154==} {>>pagina-aanduiding<<}

Kosmos. Ontwerp eener natuurkundige wereldbeschrijving, van A. von Humboldt. Naar het Hoogduitsch, door E.M. Beima, Math. Mag. et Phil. Nat. Doct., Conservator bij 's Rijks Museum van Natuurlijke Historie te Leiden. IIde Deel. Te Leiden, bij P.H. van den Heuvell. 1848. In gr. 8vo. 523 bl. f 5-90.

Bij het lezen van dit deel hebben wij op nieuw reden gehad, om ons te verblijden over de nuttige onderneming, om dit allerbelangrijkste werk te vertalen, en over de loffelijke wijze, waarop dit verrigt wordt. Door deze overzetting wordt niet zoozeer in eene bepaalde behoefte voorzien; want onder hen, die den Kosmos van den grooten humboldt lezen, zullen wel niet velen zijn, die geen Hoogduitsch genoeg verstaan, om dit in het oorspronkelijke te doen; maar er wordt een nuttige arbeid mede verrigt, want het boek vindt ook des ongeacht veel meer lezers, en wordt ongelijk meer verspreid. En dat verdient het ten volle. Wij behoeven niet te herhalen, wat wij er bij de aankondiging van het eerste deel van hebben gezegd. Het voor ons liggende behelst voor het grootste gedeelte eene geschiedenis der natuurkundige wereldbeschouwing, bij de oude, middeleeuwsche en hedendaagsche volken. Hoe scheepvaart, handelsverkeer, waarneming, staatkundige gesteldheid, uitbreiding van verwante wetenschappen (zoo als b.v. die der geneeskunde, met name bij de Arabieren der middeleeuwen), aardrijkskundige ontdekkingen, uitvindingen (men denke slechts aan mikroskopen en teleskopen!) hebben toegebragt tot de hoogte, waarop deze wetenschap thans staat; dat kan men hier vinden aangewezen met eenen rijkdom en eene orde van zaken, die boeit en medesleept; maar niet minder met eene belezenheid in eene ongeloofelijke menigte oude en nieuwe Schrijvers, welke eer, groote eer zou doen aan eenen auteur, die een lang leven in de rijkste boekerij doorgebragt en zijnen tijd aan niets anders besteed had, maar die bewondering, verbazing wekt, wanneer men zich herin-
{==155==} {>>pagina-aanduiding<<}
nert, dat de Schrijver een groot gedeelte van zijn leven heeft doorgebragt òf op verre reizen, die hem gelegenheid mogten geven tot eigen waarnemingen, maar weinig tijd of hulpmiddelen tot het nazien van boeken, òf in staatkundige werkzaamheden, die
alle krachten en uren voor zich-zelve schenen te vragen. Doch onwillekeurig heeft humboldt zich-zelv' geteekend, wanneer hij bladz. 15 van dit deel schreef: ‘Wanneer bij een staatsman, in een bewegelijk en met velerlei bezîgheden overladen leven, in een door staatkundige hartstogten geprikkeld gemoed een levendig natuurgevoel en liefde tot landelijke eenzaamheid zich staande houden, dan ligt de bron daarvan in de diepten van een grootmoedig en edel karakter.’
De aanvang van dit deel behelst eene opgave der middelen, die tot de beoefening der natuur opwekken, waartoe humboldt brengt: dichterlijke natuurbeschrijving - landschapsschildering - aankweeking van uitheemsche gewassen. Het verwondert ons, dat de eerbiedwaardige Schrijver hier niet meer zegt van den invloed des Christendoms. Het gemis van eene godsdienstige beschouwing der natuur is eene der oorzaken van hare verwaarlozing, en het is misschien de voornaamste. Dáár slechts, waar de hoogste, zedelijke denkbeelden; dáár slechts, waar eene gemeenschap met den Oneindige - en dat is, men mag zeggen wat men wil, 's menschen hoogste behoefte - dáár slechts, waar het nader komen van den mensch aan zijne roeping de natuur en hare beschouwing bezielt, dáár bestaan voor hem de hoogste, zedelijke drangredenen, om de natuur waar te nemen, hare verschijnselen na te gaan, hare geheimen uit te vorschen. Wel zegt de Schrijver van dit onderwerp iets; maar niet genoeg. Het is rijk, en het eigenaardig karakter eener Christelijke natuurbeschouwing verdient in een helder licht te worden geplaatst. De fraaije plaatsen, uit de kerkvaders, bladz. 24 en volg., aangehaald, hebben er betrekking op.
De vertaling is over het geheel zeer goed; doch de invloed van het oorspronkelijke valt niet te miskennen in

{==156==} {>>pagina-aanduiding<<}
het overmatig gebruik van deelwoorden, waartoe de Hoogduitsche taal zich gemakkelijker leent dan de onze. Om een voorbeeld bij te brengen; het natuurhistorisch werk van den ouden plinius wordt aldus beschreven: ‘Een voortbrengsel van onwederstaanbare neiging tot alomvattend, dikwerf onachtzaam verzamelen, in den stijl ongelijk, nu eens eenvoudig en opsommend, dan wederom rijk aan gedachten, levendig en redekunstig opgesierd, is de Geschiedenis der Natuur van den ouderen plinius, reeds wegens haren vorm, arm aan in bijzonderheden tredende natuurbeschrijvingen; doch overal, waar de beschouwing op eene grootsche zamenwerking der krachten in het stelsel, op den welgeordenden Kosmos (Naturoe majestas) gerigt is, kan eene ware, uit het binnenste opwellende geestdrift niet ontkend worden.’
Doch dit zijn kleinigheden, vooral in een werk, dat voor méér dan voor eene vlugtige lezing bestemd is. Wij blijven het zeer aanbevelen. Aan het einde van dit deel vindt men eene breedvoerige inhoudsopgave van dit en het vorige.

br.




Over de Moraal in het Grieksche Treurspel. Eene verhandeling door Mr. A. Hanedoes. Uitgegeven ten voordeele der Armen te Woudrichem. Te Gorinchem, bij J. Noorduyn en Zoon. 1848. In gr. 8vo. 40 bl. f :-50.

Het doel, waarmede deze redevoering is uitgegeven, verwekt reeds een gunstig vooroordeel, want vooral tegenwoordig is elke poging om het lot der armen te verbeteren loffelijk. Had echter het stuk weinig aanprijzenswaardigs, dan mogt de gezindheid des Schrijvers lof verdienen, het stuk-zelf zou er niet beter om wezen. Met het voor ons liggende werkje is dit evenwel geenszins het geval; het bevat veel lezenswaardigs in een fraaijen vorm voorgedragen.
In de inleiding spreekt de redenaar van het eigenaardige genoegen, door het Treurspel te weeg gebragt, en van de heilzame werking, daardoor op ons zedelijk be-
{==157==} {>>pagina-aanduiding<<}
wustzijn uitgeoefend. In het Grieksche treurspel vindt men dien invloed op de zedelijkheid in hooge mate, hoezeer zij meer gevolg dan doel van de karakterschildering des treurspels moet genoemd worden. Dit wil hij staven door middel van sophocles treurspel: edipus Koning. (Zoo méén ik den titel te moeten vertalen, niet: Koning edipus, want de beteekenis is: edipus in zijn koningschap; koning beduidt dus hier den toestand, waarin edipus zich bevond.) Dit stuk doorloopt hij en wijst overal het zedelijk element aan; terwijl hij tevens, tot meerdere verlevendiging en opsiering der verhandeling, de meeste reizangen in vloeijende Hollandsche verzen wedergeeft. Achter het stuk heeft hij bilderdijks vertaling van diezelfde reiën gegeven. Hierop volgt het besluit, waarin de stelling der inleiding herhaald en door beroep op het medegedeelde stuk bevestigd wordt.
Deze voorlezing is wèl geschikt, om den lust tot het lezen van sophocles op te wekken en aan de wereld te doen zien, dat de studie der oude letteren nog tot hooger dingen dan tot woordenziften (⋆) kan leiden en dus niet verdient als nutteloos en verouderd achter de bank geschoven te worden.
Wij kunnen ons over het geheel wel met des Schrijvers vertaling der reiën en met zijne opvatting van het stuk vereenigen. Eén punt echter wenschen wij wat nader te bespreken. Op blz. 17 zegt de Schrijver: ‘beschouwen wij de hoofdpersonen uit dit treurspel, wier deugdzame en godvruchtige inborst over het algemeen met geene wezenlijke ondeugden is bezoedeld.’ Als dit waar was, kon ik, wat men ook moge zeggen, niet anders doen dan het oordeel van blair, op blz. 12 vermeld, onderteekenen. Ik meen evenwel sophocles door eene andere verklaring geheel te kunnen vrijpleiten. Ik zeg ronduit: edipus en jocaste hadden hun ongeluk volkomen verdiend. En waarom? Aan beiden was een orakel ge-
{==158==} {>>pagina-aanduiding<<}
geven, waarin de gruwelen, die zij later zouden bedrijven, voorspeld werden. Wat hadden zij nu, volgens Grieksche begrippen moeten doen? Zij hadden door offers en gebeden de godheid moeten trachten te vermurwen, ten einde het voormelde kwaad af te bidden en van apollo te vernemen, hoe zij het konden voorkomen. En wat doen zij? Zij zoeken de godspraak te verijdelen en wanen door menschelijk beleid den god tot een leugenaar te kunnen maken. Dit moest natuurlijk mislukken, juist dáárdoor liepen zij in het voorspelde verderf, dat zij dus alleen aan zich-zelven te wijten hadden.
Deze aanmerking wilden wij den Schrijver in overweging geven. Behalve in dit ééne punt meenen wij zijne verhandeling allezins te kunnen aanprijzen.

Geld en arbeid. Een verhaal naar het Zweedsch. II Deelen. Te Groningen, bij K. de Waard. 1849. In gr. 8vo. 605 bl. f 5-80.

Een verhaal! Maar het is niet als zoodanig, dat wij thans dit werk willen beschouwen: in de bedeeling van den Schrijver is dit verhaal ook ongetwijfeld de bijzaak, of liever de inkleeding geweest, waarin hij zijne staatsof volks-huishoudkundige stellingen heeft willen wikkelen, om ze op eene meer behagelijke wijze in den kring der gezelligheid ingang te verschaffen.
Als verhaal heeft het werk ook geene groote verdienste: het mist het eigendommelijke van een goeden roman, een doorloopend verhaal, éénheid van intrigue, verband van het geheel. Het is geen doorloopend verhaal, wijl men hier slechts eene aaneenschakeling vindt van verschillende gebeurtenissen, soms met eene tusschenruimte van ettelijke jaren medegedeeld, na welke men ongehuwden gehuwd en met kinderen gezegend terugvindt, rijken in armoede vervallen, verlorenen behouden wederziet: in plaats van eenheid van intrigue te vinden, ziet men zich hier bij verschillende huisgezinnen, soms zonder betrekking op elkander, in-
{==159==} {>>pagina-aanduiding<<}
geleid, waarvan eenige, wier maatschappelijke stelling vroeger benijdenswaardig voorkwam, in het ongeluk worden gestort, andere even ellendig blijven als zij oorspronkelijk waren, andere weder langs geheel ongedachte wegen en door de meest zonderlinge lotwisselingen tot voorspoed en rijkdom geraken; terwijl eindelijk het verband van het geheel dan eens door lange tusschenverhalen afgebroken wordt, dan weder geheel schijnt te ontbreken; telkens wordt men in nieuwe huiselijke kringen gebragt, waarvan de kennismaking klaarblijkelijk een ander doel heeft, dan om het verhaal-zelf op te sieren of tot ontknooping te leiden.
Het boek heeft dan ook een geheel ander, een wetenschappelijk doel; ofschoon dat doel-zelf weder wel eens zoo onder den omslag van het verhaal wordt bedolven, dat men soms het spoor geheel meent bijster te raken; een eigenlijk zamenhangend geheel, aaneenschakeling van beginselen moet men vaak ook hier te vergeefs zoeken: het zijn afzonderlijke brokstukken, die uit de zee van levensbijzonderheden van bijzondere personen of familiën moeten worden opgedolven; en die brokstukken hebben hunne betrekkelijke waarde.
Geld en arbeid! Het is dit gedeelte van den titel hetwelk den wetenschappelijken aard van het verhaal moet aanduiden. Men zoude het geheel een betoog kunnen noemen, dat noch geld alleen, noch arbeid alleen maatschappelijke welvaart kunnen te weeg brengen; dat evenwel noch het een noch het ander te versmaden is; maar dat beide met elkander in betrekking moeten gebragt worden, om wezenlijk geluk in de maatschappij te weeg te brengen. Het is vooral de bijéénbrenging van kapitalen en de verbinding van veler arbeid, waarvan de noodzakelijkheid en voordeelen worden betoogd. Het is eindelijk het fabriek-wezen en de landbouw, op eenigzins socialistischen voet ingerigt, waarvan, in verband met eene werkzame en zuinige levenswijze, de heilrijke gevolgen worden geschetst, ook in gelukkige tegenstelling met de misfortuinen, die de eindelijke vrucht zijn

{==160==} {>>pagina-aanduiding<<}
van bedriegelijken handel, van geldverspilling of improductieve aanwending van geërfd goed.
Het blijkt uit de wijze-zelve, waarop wij het resultaat van den indruk mededeelen, dien het geheele werk bij ons achterliet, dat wij er verre af zijn, alle de voorstellingen en beginselen van den Schrijver onvoorwaardelijk goed te keuren. En echter is er toch zeer veel goeds, zeer veel aanlokkelijks in zijne mededeelingen, vooral, waar hij, in het tweede deel, ons in de fabriek van helmig of in de landöntginning van wilner binnenleidt, of de werk-school van trijg, of de landelijke opvoeding van thorstens kinderen beschrijft. De fabriek van helmig wordt door een in kleine aandeelen gesplitst kapitaal gedreven; hij-zelf is een kundig, maar arm fabriekant, die echter door zijne werkzaamheid van lieverlede zijne geheele fabriek vrijkoopt; zijne werklieden verdienen door buitengewone werkzaamheid een aandeel in het kapitaal en de winsten der onderneming, en stellen daarom het hoogste belang in de zaak. Wilner koopt land, ontgint het, plaatst er kundige arbeiders op, die een gedeelte van hunnen tijd voor hunnen meester moeten arbeiden, maar zich door verdere werkzaamheid zelven een stuk grond kunnen verwerven, hetwelk zij door vereeniging van krachten bebouwen, beplanten, en waarvan zij, na verloop van tijd als eigen-erfden den vrijen eigendom bekomen; terwijl intusschen het land van den meester mede wordt beärbeid, en zijne bezitting, met zoo vele welvarende kolonisten verrijkt, aanmerkelijk in waarde stijgt. Dit is het gelukkige lot van de twee meest belang-inboezemende huisgezinnen, die door eene regte aanwending van kundigheden, werkzaamheid en kapitalen welvaart genieten en welvaart verspreiden; terwijl anderen daarentegen, door eenen anderen weg te volgen, òf geheel in het ongeluk gestort worden, òf te naauwer nood uit hunnen rampspoed of achteruitgang worden gered.
Er is, met dit al, veel uit dit werk te leeren, terwijl het ook eene onderhoudende lectuur oplevert. De fraaije

{==161==} {>>pagina-aanduiding<<}
schilderingen mogen dan ook slechts bij uitzondering voor zulk eene verwezenlijking vatbaar zijn; de verdorvenheid of onverschilligheid moge in al te grove trekken daar tegenovergesteld worden: het is toch niet te miskennen, dat er in de voorstellingen-zelve een grond van waarheid gelegen is, die ook voor verdere toepassing vatbaar schijnt, en tot edelaardige navolging opwekt.
Wij kunnen dit werk, waarvan de vertaling of vrije navolging zich door een aangenamen, lossen stijl kenmerkt, dus wel ter lezing en overweging, ook aan onze Nederlandsche vrouwen en meisjes, aanbevelen; maar wij moeten toch in gemoede waarschuwen tegen de utopiën zoowel als tegen de afschrikwekkende schetsen die er soms in voorkomen.




Berthold Auerbach. Nordstetten en zijne bewoners. Verhalen uit het dorpsleven in het Schwarzwald. Naan den vierden druk uit het Hoogduitsch door C.M. Mensing. II Deelen. Te Haarlem, bij A.C. Kruseman. 1849. In gr. 8vo. XII en 533 bl. f 5-60.

Een werk dat binnen korten tijd een vierden druk heeft beleefd, zal ongetwijfeld in het vaderland des Schrijvers opgang hebben gemaakt. Zoo is het inderdaad met ‘Nordstetten’ Dat werk heeft zijnen auteur in Duitschland groote populariteit bezorgd, en hij verdient ze.
De Schrijver verplaatst den lezer bij den boer van het Schwartzwalder gebergte. Wordt reeds de Zwabische tongval voor ruw en grof gehouden, nog meer is het in het gebergte ten westen van Tubingen en Rothenburg. In het bergachtige distrikt Schwartzwald leidt auerbach ons rond, omstreeks Horb aan de Necker, waar, behalve Nordstetten, ook Dornstetten, Salzstetten enz. worden gevonden. De menschen dáár, door zoo vele Duitschers, om hunne taal, veracht, doet hij ons hooren in hunne eigenaardige spreekwijzen en uitdrukkingen; zien in hunne gewoonten, zeden en huiselijk leven, maar zonder hunne gebreken te verbloemen, hunne vooroordeelen en

{==162==} {>>pagina-aanduiding<<}
bijgeloovigheden te verbergen. Te midden van dat alles treft ons de eenvoud en de degelijkheid dier ongepolijste dorpsbewoners; zoodat wij onwillekeurig belang in hen beginnen te stellen. Met veel talent maakt dan de Schrijver ons meer en meer met het uit- en inwendige leven dier menschen bekend, zoodat wij innig vertrouwd met hen worden, en zegt ons dan, hoe die menschenklasse tot hoogere beschaving kan worden opgevoerd. Dat alles wordt geschetst in verhalen, die schijnbaar geen verband met elkander hebben. Het is echter niet zoo; er bestaat een innig verband tusschen, en hoe meer men vordert, hoe meer het ensemble in rijkdom, beteekenis en omvang wint.
Auerbach brengt goeden en slechten ten tooneele, en de gevolgen hunner handelingen blijven niet uit. Ivo, de jonge pastoor, - een verhaal, dat in het Eerste Deel begint, en ook een gedeelte van het Tweede beslaat, - is met groote zorg behandeld, en getuigt van den diepen blik des Schrijvers in het menschelijke hart. In ivo is veel, dat niet enkel in Nordstetten of in Zuidwestelijk Duitschland te huis behoort, maar van algemeene toepassing is, en ons daarom in de handelende personen des te meer belang doet stellen.
Heeft ‘Nordstetten en zijne bewoners’ in Duitschland reeds een vierden druk beleefd, ook in Nederland zal het niet alleen bevallen, maar algemeen boeijen; want ook de Vertaler heeft zich uitstekend goed van zijne taak gekweten. Evenwel had hij den Nederlandschen lezer wel een weinig met Nordstetten bekend mogen maken; want velen zullen niet regt weten, waar dat dorp in Duitschland moet worden gezocht. Het is uit dien hoofde, dat wij een woord van dat Zwabenland gesproken hebben.
De uitgever droeg zorg voor goed papier, eene fraaije letter, en keurig uitgevoerde vignetten en portret. Of echter de jonge mattheus vóór het Eerste, en ivo vóór het Tweede Deel er zoo jongensachtig moesten uitzien, trekken wij in twijfel.





{==163==} {>>pagina-aanduiding<<}

Edwin Bryant. Mijne reis naar en door California. Dagverhaal eener Emigranten-reis over het vaste land van Noord-Amerika door de prairiën, de woestenijen, het Rots-gebergte enz., bevattende tevens eene beschrijving der zeden en gewoonten van de verschillende, die gewesten bewonende volkeren. Naar het Engelsch door G. Francken. Te Amsterdam, bij de Gebroeders Diederichs. 1849. In gr. 8vo. XVI en 376 bl. f 3-60.

De naam California moge niet meer, zoo als eenige maanden geleden, aller gedachten, zoo wel in wakenden als droomenden toestand bezig houden, en niet meer klinken in elk gesprek, - toch opent ieder nog oogen en ooren, zoo vaak er iets van El-Dorado verhaald of in de nieuwspapieren aangetroffen wordt. Zou men nog andere bewijzen noodig hebben, dat wij, menschenkinderen, allen, de een meer de ander minder, door geldzucht gedreven worden? Maar wij hebben de pen niet opgevat om wijsgeerige bespiegelingen, maar om een verslag te schrijven van een werk, dat ons van den beginne tot het einde geboeid heeft, door verhalen, die alle teekenen van waarheid dragen; door beschrijvingen van natuurtooneelen, met gevoel opgevat en levendig uitgewerkt, en door de volkomen begrippen, die 't geeft, van de moeijelijkheden en bezwaren van eenen togt dwars door de prairiën en woestijnen van westelijk Amerika, en tevens van de ligtzinnigheid waarmede, uit zucht naar avonturen, de Noord-Amerikaan zoodanige togten onderneemt, en van de volharding, die hij onder de rampen daarvan onafscheidelijk aan den dag legt.
De reize van den Heer bryant laat zich gevoegelijk verdeelen in:
I.	Reize naar California, van bl. 1-183.
II.	Reize door California, vandaar tot bl. 357.
III.	Naschrift, behelzende de ontdekking van goudmijnen in California, welke toegift wij meenen aan den Heer francken verschuldigd te zijn.


{==164==} {>>pagina-aanduiding<<}

De Schrijver verliet Louisville in Kentucky den 18 April 1846, ten einde van Independence in Missouri met een gezelschap landverhuizers de reis naar California te aanvaarden. In de beschrijving van dien togt is, zegt bryant: ‘mijn doel, een getrouw en geen overdreven of wonderbaarlijk verslag te geven van de gebeurtenissen op de reis en van de gedaante en de hoedanigheden, van de landen door welke wij zullen komen: bij gelegenheid zal ik karakterschetsen mededeelen van hunne bevolkingen.’ Iets verder voegt hij er bij: ‘Het uitgestrekte binnenland van Noord-Amerika met het Dorado aan de kust der Zuidzee, levert veel op dat het onderzoek en de bewondering van den natuurkundige waardig is, en veel dat geschikt is, om de nieuwsgierigheid van de menigte op te wekken en te bevredigen.’
De avond van de eerste dagreize was niet zeer uitlokkend. Zie hier hoe hij op bl. 10 beschreven wordt: ‘Terwijl ons avondëten in gereedheid werd gebragt, begon het geweldig te regenen en te waaijen. Ons vuur werd, door het neerstroomende water, bijna uitgedoofd en ons deeg in beslag veranderd. Na veel moeite en inspanning gelukte het de koffij te kunnen branden, maar de molen weigerde zijne dienst, zoodat wij van dien drank moesten afzien. De regen viel eindelijk met zoo veel geweld, dat het vuur geheel gebluscht werd en wij ons genoodzaakt zagen onze kookerij tot tien ure des avonds te staken. Het geweld van den storm verminderde omstreeks dien tijd. Het gelukte brownell ons spoedig halfgaar brood, gebraden spek en koffij voor te zetten. Wij aten staande, terwijl de regen bij stroomen nederviel en onze kleederen doorweekte.’ Zulk een wedervaren was in geenen deele bemoedigend, en zou menig Europeër van eene reis, die niet weken, maar maanden duren moest, hebben teruggehouden. Niet zoo de Yankees; zij gingen voorwaarts om zich met andere landverhuizers te vereenigen. Toen het gezelschap bijeen was, bestond het uit 119 mannen, 59 vrouwen en 110 kinderen van beiderlei geslacht. Tot lijfsverdediging en voor de jagt hadden zij 1065 pond buskruid, 2557 pond

{==165==} {>>pagina-aanduiding<<}
lood, 144 buksen of geweren en 94 pistolen. Er waren 150 paarden en ongeveer 700 stuks runderen, die deels als trekvee gebruikt moesten worden voor de 67 wagens, waarop de voorraad geladen was en de vrouwen met hare kinderen de reis deden; deels tot voedsel voor het gezelschap bestemd waren.
Des morgens vroeg was er groote drukte. ‘Het in het juk brengen en aanspannen der ossen, hetgeen in de spreekwijze der landverhuizers “het opvangen” heet, is een tooneel van woeling en verwarring. Het kraken van den prikkel, het luid “hoa hoa” geroep, het loopen en springen der ossen, welke het juk willen ontduiken, en het loeijen van het losse vee veroorzaken eene verwarring, welke men bij die van Babel zou kunnen vergelijken.’ - ‘Die lange reeks voertuigen, ruiters en vee, welke nu eens in de diepte der prairiën afdaalde, dan weder langs de kromten der hellingen opreed om den weeken, vochtigen grond te vermijden, leverde een zeer schilderachtig gezigt op.’
Eene zoo groote menigte kon niet voorttrekken zonder opperhoofden om de orde te handhaven. - Zij werden gekozen, doch dewijl allen gelijk waren, werden de opperhoofden niet altijd gehoorzaamd. Er kwam oneenigheid en scheuring, het gezelschap splitste zich in twee en drie kleinere maatschappijen, en dat, waarbij bryant bleef, won en verloor beurtelings leden. Aanvankelijk gingen die welke naar California reisden met die, welke Oregon tot doel gekozen hadden, vereenigd denzelfden weg; later moesten zij zich van elkander afzonderen. Vertragingen hadden plaats, dan eens omdat de vrouwen waschdag hielden, of omdat menschen of dieren rust behoefden, dan weder omdat men den weg niet wist, of naar versch water moest zoeken, of moeite had over de diepe of snel stroomende rivieren te komen. Zoo bragt men b.v. aan de Blaauwe rivier, die eene breedte had van nagenoeg honderd el, vier dagen door, en moest kanoos maken, die door dwarsbalken verbonden tot een vlot of vliegende brug konden dienen, om er over te komen (bl.

{==166==} {>>pagina-aanduiding<<}
44-51). Dit geschiedde op den 1 Junij, nadat eene dame van 70 jaar, die hare kinderen niet had willen verlaten, daar was gestorven en begraven. De eerste doode onder de landverhuizers; dra zouden er meer volgen! Reeds kwam er ziekte, koorts en diarrhoe, onder het reisgezelschap.
Genoegzaam dag voor dag deelt de Heer bryant ons zijn wedervaren mede, en hij doet het steeds op een onderhoudenden trant. Dan eens heeft men antilopen, dan ander wild gejaagd, of men ontmoet weder Indianen, die veelal des avonds, wanneer het kamp is gevormd, een bezoek brengen, om whiskey of leeftogt bedelen, of iets ter ruil aanbieden. Over vijandelijkheden van hunne zijde had de Schrijver niet te klagen. Sommige stammen vormen een fraai menschenras, doch de meesten worden beschreven als afzigtig door onzindelijkheid of groote vermagering, ten gevolge van gebrek. Eene beschrijving van de landstreek en de gewassen van den grond, ook de soort van den bodem worden niet vergeten.
De moeijelijkheden van den togt werden steeds grooter, en bryant besloot, met eenige andere mannen, om die togtgenooten, welke met hunne gezinnen reisden, te verlaten, ten einde spoediger voort te komen. Daartoe behoefden zij muilëzels tot lastdieren of ook om te berijden, en deze hoopten zij te Fort Laramie, mede Fort John genaamd, te verkrijgen. Den 23 Junij bereikte hij dat fort, hebbende toen van Independence een afstand van 672 Eng. mijlen afgelegd. Hier verruilde hij zijn wagen en trekössen tegen muilezels en pakzadels, en van nu af ging het met meerder spoed voorwaarts, in het gezelschap van nog acht andere mannen. Zij bleven niet allen bij elkander; met eenigen hunner bereikte bryant den 27 Augustus de Beeren-valei en bevond zich op het grondgebied van California. ‘Hier werd,’ zegt onze reiziger, ‘ons laatste meel gekookt. Eene pint rijst, een reepje garstig spek van een half pond en wat koffij: ziedaar al de levensmiddelen, welke ons overblijven, om onze reis te volbrengen.’

{==167==} {>>pagina-aanduiding<<}

Nu wij den Heer bryant zoo verre vergezeld hebben, zullen wij nog even een blik slaan op den afgelegden weg, waar wij hem meermalen bezig zien, om als arts aan zijne reismakkers, of aan zieken van andere landverhuizersgezelschappen, hulp te verleenen. Hij verhaalt daarvan op bl. 68 en eenige volgende: ‘De zonderlinge voorvallen van dezen dag deden mij in diep gepeins verzinken. Een sterfgeval en eene begrafenis, een huwelijk en eene geboorte hadden in deze wildernis plaats gegrepen binnen eenen omtrek van twee mijlen en in twee uren tijds! Morgen zouden de oorden, waar die gebeurtenissen hadden plaats gegrepen, verlaten zijn, en geen teeken zou er van overblijven dan bij het graf van den ongelukkigen overleden knaap! Dit zijn de wegen der Voorzienigheid! Dit is het afwisselend lot van het menschelijk leven: nu eens vreugde, dan weder groote smart!’
Ruim 500 Eng. mijlen verder dan Fort Laramie, bestegen, des avonds van den 12 Julij, de Schrijver en een zijner reisgenooten ‘een der hoogste bergtoppen, in de nabijheid van onze legerplaats, en wierpen eenen afscheidsblik op het landschap naar de zijde van den Atlantischen Oceaan. De zon daalde in vollen glans achter den gezigteinder der onafzienbare dorre vlakte, welke zich ten westen zoo ver uitstrekte als het oog reiken kon.’ - ‘Het landschap levert een tooneel op van verheven en plegtige eenzaamheid. Wanneer wij de ontzettende uitgestrektheid van den togt, dien wij reeds hebben afgelegd, beschouwen, en dan overwegen, dat de afstand naar de plaats onzer bestemming, aan de kusten der Zuidzee, nog even groot is, dan ontzinkt ons de moed bijna geheel.’
De ontberingen waren somwijlen groot, en hoewel de reizigers, sedert de eerste dagen van Augustus, zich met een karig rantsoen hadden vergenoegd, zouden zij reeds vroeger dan den 29sten dier maand zonder eenig voedsel zijn geweest, hadden zij niet den 17 Augustus eenige andere landverhuizers ontmoet, die van den geringen voorraad, dien zij over hadden, hun mededeelden.
Hartbrekende bijzonderheden worden op bl. 200 en

{==168==} {>>pagina-aanduiding<<}
volgende kenbaar gemaakt van de ellende, onder welke sommige landverhuizers-gezelschappen bezweken, die vóór het invallen van den winter er niet in slaagden om de westerhelling der bergketen te bereiken.
De weg, door den Schrijver tot aan het Fort Sutter, in de Goudstreek, waar het eerste goud werd gevonden, afgelegd, bedroeg ongeveer 2100 Eng. mijlen of 700 uren gaans, onder allerlei ontberingen en moeijelijkheden. - Zich naar het Fort Sutter hebbende begeven, was de Heer bryant naauwelijks van zijne vermoeijenissen een weinig bekomen, of hij hielp de Mexikanen bestrijden en California voor de Noord-Amerikaansche Unie veroveren. Ook op die togten zijn de lotgevallen van den rusteloozen Kentuckiër belangrijk, dewijl hij Opper-California van het noorden naar het zuiden dóórtrekt en leert kennen. De landverhuizer is krijgsman geworden, en overal wordt in California de vlag der Vereenigde Staten geheschen. Men meesmuilt, wanneer men leest, op welke wijze de Yankees het aanleggen, om den ingezetenen van California hunne vereeniging met de Unie smakelijk te maken. Wij durven over geene ruimte meer beschikken, anders zouden wij den trek, op bl. 332 voorkomende, gaarne afschrijven.
Onze landverhuizer wordt nog (bl. 339) voor korten tijd Eerste Magistraatspersoon van het Distrikt van San Francisco, en verlaat den 19 Junij 1847 het Sacramentodal om naar de Vereenigde Staten terug te keeren.
Wij behoeven niet te zeggen, dat het werk naar ons gevoelen, door een ieder, met zeer veel genoegen zal gelezen worden. De verdeeling der hoofdstukken heeft ons niet bevallen, en de Vertaler, die zich over het geheel wèl van zijne taak heeft gekweten, heeft eenige onnaauwkeurigheden in de vertaling aan zijne aandacht laten ontglippen, zoo als Bontmaatschappij, dat Pelterijmaatschappij moet wezen.
De uitgevers hebben voor eene goede uitvoering gezorgd. Op den omslag ontmoeten wij de goudwasschingen in California en de haven van San Francisco. Eene kaart zou welkom geweest zijn.





{==169==} {>>pagina-aanduiding<<}

Een beeld der toekomst. Romantisch Gedicht door A.J. de Bull, geïllustreerd door Ch. Rochussen. Ontleend aan de Geschiedenis der Kerkhervorming en die der onbeslotene Gemeente te Utrecht, tijdens Huibert Duyfhuis. Te 's Gravenhage, bij P.H. Noordendorp. 1849. In gr. 8vo. 76 bl. f 2-90.

De Aankondiger van dit dichtstuk bekent met alle opregtheid, dat hij de dwaling van velen gedeeld heeft, die eene donkere toekomst voor onze poëzij te gemoet zagen. Onze jongste poëten schenen niet veel van zich te laten verwachten. Ingebeeldheid scheen tot hunne voornaamste verdiensten te behooren. Zij zagen laatdunkend en met zelfverheffing op hun beroemdste voorgangers neêr en kondigden een hooger streven, een krachtiger ontwikkeling, een nieuw en schitterender tijdperk voor onze poëzij aan. Het vroegere verklaarden zij voor gesloten. Zij zochten naar vreemde vormen, vreemde toestanden, zelfs naar vreemde zin-uitingen; in een woord, naar alles wat ongewoon was. Men weet hoe het hun gegaan is en hoe het hun gelukte, als door een omwenteling, hunne voorgangers te verdrijven en zich-zelven eene eereplaats op den zangberg te veroveren! Wij zullen geen namen noemen. Te regt heeft beets hen bij kakelbonte vlinders van éénen dag, die geen opmerking waardig zijn, vergeleken en ten kate een gloeijend anathema tegen hen uitgesproken. Met den laatstgenoemde dachten wij voor eenigen tijd den naamrol onzer dichters te moeten sluiten, want niets degelijks ontwikkelde zich meer. Hier, wilde en onbekookte conceptiën, die zich door onbestemdheid, zoo wel van onderwerp als van bewerking, kenmerkten; dáár, volzinnen zonder denkbeelden, duistere voorstellingen, die het ontraadselen niet verdienden; elders, voos, langdradig en zenuwloos gerijm, dat deed geeuwen: ziedaar waarmede het gros der nieuwe poëten ons beschonk en waardoor de poëzij bij het algemeen zoo jammerlijk in aanzien daalde. - Men verdenke ons, om het gezegde, niet van een dwazen

{==170==} {>>pagina-aanduiding<<}
afkeer van nieuwe vormen of gehechtheid aan de oudere. Wij verklaren, zelfs de grenslijn niet te kunnen aangeven, die de eenen van de anderen scheidt. Sedert lang hebben zich nieuwere en oudere vormen vermengd, en wij zouden geen thans levend dichter van eenigen naam weten aan te wijzen, die niet, ook wat de vrijheid der vormen betreft, tot de Romantische school behoort. Wat gaan ook de vormen ons dan aan? Men kleede zijne poëzij zoo als men goedvindt, mits de Muze maar schoon zij en het kleed haar bevallig sta; doch geen bonte opschik van vreemde kwispels en franjes zal ooit de naaktheid eener onöogelijke zangster bekoorlijk weten te tooijen.
Maar, indien wij de vrees van zoo velen voor een teruggang - zoo niet ondergang onzer Vaderlandsche poëzij hebben gedeeld, te hartelijker en opregter verheugt het ons, dat wij van onze dwaling terug mogten komen, en dat zich sedert kort meer dan één jeugdige dichter heeft doen kennen, die goeden smaak met een gelukkigen aanleg vereenigt. Onder dezen rangschikken wij in de eerste plaats den Heer de bull, auteur van het voor ons liggend gedicht: Een beeld der toekomst.
Wij gelooven niet, dat iemand dit gedicht in handen zal nemen en de eerste bladzijde zal lezen, zonder die om te slaan en te vervolgen en voort te lezen tot den laatsten regel toe. Zoo althans ging het ons. Wij konden het boekje niet nederleggen voor wij het geheel hadden genoten, en toen wij het eindelijk digt sloegen en ter zijde schoven, geschiedde dit niet zonder den uitroep: 't Is fraai!
En dat is het waarlijk. Het onderwerp is belangrijk en indrukmakend. Twee jonge lieden, door wederzijdsche liefde vereenigd, zijn door verschillende geloofsleer gescheiden. Zij ontmoeten elkander, na eene langdurige verwijdering, in de St. jacobs-kerk te Utrecht, waar de onbeslotene gemeente vergaderde en waar, na het eindigen der Roomsche Misse, die maria derwaarts deed komen, adriaan binnen treedt, om de prediking van den echt Christelijken en verdraagzamen duyfhuis te hooren... Maar wij zullen het zamenstel niet ontleden noch

{==171==} {>>pagina-aanduiding<<}
in de bijzonderheden uiteen zetten. Het plan is geregeld en zonder gaping; de voortgang levendig en klimmend en de ontknooping, zoo als men gissen kan, bevredigend en gelukkig.
Het stuk is in acht tafereelen, zangen of afdeelingen gesplitst, waarvan de eene losser en vlugtiger geschetst is dan de andere. De uitvoerigste en rijkste is de vijfde, waarin adriaan de roerende geschiedenis zijner ouders en de zijne aan den edelen duyfhuis in meesterlijke trekken beschrijft. De kortste is de achtste of laatste, die wij wel wat uitvoeriger geschilderd hadden gewenscht.
Wij weten niet of de Heer de bull een school, een rigting, een voorbeeld gevolgd heeft. Wij gelooven het niet; nergens althans zijn ons daarvan sporen in het oog gevallen; maar wel weten wij, dat zijne rigting goed, zijn smaak zuiver, zijn poëzij wegslepend is. Behalve een juist afgerond geheel, dat men aan het einde met een enkelen blik overziet, bevat zijn stuk schoone en gelukkige détails en eene afwisseling, die alle eentoonigheid uitsluit en de lezing met onafgebroken belangstelling doet voortzetten. Vooral ook is de versbouw voortreffelijk en uitmuntende door natuurlijkheid en helderheid. Zie, men zou het dichtstuk zonder moeite kunnen lezen en verstaan, al miste men ook alle interpunctie. Hoe vele dichtstukken treft men, daarentegen, thans aan, die men, met alle oplettendheid accentuëerende, en ondanks alle zinscheidingen en leesteekenen, met geen mogelijkheid ontcijferen kan! - Een kunstregter van onzen tijd, die dezer dagen een volstrekt onverstaanbaar gedicht in zijne bescherming nam, beweerde dat degeen, die het niet volgen en verstaan kon, zich maar met de lectuur van de Staatscourant moest amuseren. Meende dan onze snuggere confrère inderdaad, dat men goede verzen niet zoo gemakkelijk behoorde te kunnen volgen en verstaan als de Staatscourant? Hij dwaalt. De fraaiste verzen zijn tevens de natuurlijkste - de duidelijkste, en geen proza, al ware het ook nog voortreffelijker dan dat van onze dagbladen, mag het in kortheid,

{==172==} {>>pagina-aanduiding<<}
kernachtigheid en duidelijkheid van poëzij kunnen winnen. (⋆)
Wij willen toch een paar kleine proeven van die heldere en natuurlijke versificatie, die zoo geheel met het onderwerp in verband staat, geven. Waar wij het boekje openslaan, wij kunnen bijna niet mistasten. Zie, b.v., bl. 23, waar adriaan en maria elkander in de kerk hervinden.

{==173==} {>>pagina-aanduiding<<}


En nu, terwijl het loflied klinkt, 
Treedt adriaan den tempel binnen - 
Is dat begoocheling der zinnen!... 
't Is of de grond zijn voet ontzinkt! 
Bij 't volk, dat 's Heeren huis verlaat, 
Ruischt hem, gehuld in rouwgewaad, 
Een ranke leest voorbij... 
Haar kleed raakt aan zijn mantelslippen - 
Hij drukt ze vurig aan zijn lippen, 
En zegt hartstochtlijk: zij! 
En achter 't somber sluiergaas 
Rijst op haar kaak een rozenwaas 
Bij 't naauwlijks hoorbaar: hij! 

Van den vijfden zang nemen wij de volgende regels uit den mond van adriaan over:

o Wie den Heer aan 't kruishout hingen, 
Zijn leer vertrapten, en om de aard 
Te zuivren van zijn volgelingen, 
Geen ruste gunden aan hun zwaard - 
Zij hebben eindloos zwakker slagen 
Den Nazarener toegebracht, 
En, hoe verwoed, geringer plagen 
Gestort op 't menschelijk geslacht; - 
Geen vijand van het rijk des Heeren 
Is zóó vijandig Hem geweest, 
Deed zoo zijn licht in nacht verkeeren 
Als gij, gevloekte sectengeest! 

Maar wij bedwingen ons. Wij zouden den geheelen vijfden zang wel willen afschrijven. Men moet het gansche levendig en bezield tafereel lezen, niet slechts enkele uit het verband gerukte gedeelten.
Na zoo veel onvoorwaardelijken lof, hebben wij echter onzen dichter op een paar kleinigheden attent te maken. Wij hebben zijne duidelijkheid geroemd en dingen daar niets op af. Evenwel een enkele maal kon zijne zegging juister geweest zijn. Lezen wij nog maar eens een

{==174==} {>>pagina-aanduiding<<}
paar der eerste bladzijden na! Op bl. 2 vinden wij al dadelijk een voorbeeld van mindere naauwkeurigheid, die de duidelijkheid benadeelt. Er staat:

Diepe en breede plooien tuigen 
Van 't kruis, dat hij als jongling droeg 
En nog den nek des mans doet buigen. 

Dat is niet correct. De dichter wil zeggen: 't kruis, dat de jongling droeg en dat nog den nek des mans doet buigen; maar zoo staat er niet. In den laatsten regel moet dat (het kruis) onvermijdelijk in den nominatief herhaald worden, of 't is onzin.
Op bl. 3 zegt machtelt:

o Waar 'k te met als nu geweest! 

Te met is somtijds. De dichter wilde zeggen: daar straks.

o Ware ik straks als nu geweest. 

Op bl. 4 staat:

En was het zelfbedwang geweken, 
Dat den beproefde schaars verliet. 

De klemtoon valt hier zeer onwelluidend op den... Doch wij willen geen enkele bladzijde verder gaan, om naar meer soortgelijke vlekjes te zoeken. Nog dit slechts! De dichter spreekt meer dan eens van de kaak van maria, dat bijster beenachtig klinkt, terwijl hij even goed wang kon gezegd hebben, dat bevalliger en gevleeschder luidt. - Somtijds schrijft hij et voor het: is dat welluidendheidshalve en uit vrees, dat men de h te scherp mogt uitspreken? maar, vooreerst, klinkt in sommige ooren, bij voorbeeld in de onzen, et wanluidender dan het, en ten andere moet zich de dichter lezers voorstellen, die weten te lezen en die de consonanten niet noodeloos te schel doen klinken. Zoo voortgaande, zou hij alle letters dienen weg te werpen, die bij de uitspraak of geheel niet of slechts flaauw gehoord mogen worden, en hij zou

{==175==} {>>pagina-aanduiding<<}
vooral mensen en wensen in plaats van menschen en wenschen moeten schrijven. Dergelijke nieuwigheden, of opgerakelde oudheden, die in onbruik zijn, heeft de Heer de bull niet noodig, om een schijn van gewigt of degelijkheid aan zijne poëzij bij te zetten, en wij raden hem soortgelijke hulpmiddeltjes aan hen over te laten, die hunne dichterlijke onbeduidendheid met eene dergelijke vertooning van taalgeleerdheid zoeken te bewimpelen.
Wij herinnerden ons bij de lezing van dit gedicht, wat tollens bij de nieuwe uitgave van messcherts gouden bruiloft gezegd heeft, namelijk dat onze Natie gezet is op poëzij, degelijk van inhoud en duidelijk van voorstelling: een zoodanig dichtstuk heeft ons de Heer de bull geschonken en de algemeene toejuiching, die hem te beurt valt, heeft het gevoelen van tollens bevestigd. Wij beloven ons veel van onzen jongen dichter en twijfelen er niet aan, of hij zal krachtig medewerken om onze poëzij in hare vorige eer te herstellen en de uitsporige afdwalingen, waartoe sommigen verlokt geworden zijn, te keeren en te doen vergeten.
De keurige uitvoering en het uiterlijk aanzien van dit boekje doen teekenaar, drukker, binder en uitgever alle eer aan. Het een is het andere waardig.

m.




Bürgers en Amstels Leonora, eene Spoorweg-Romance. Opgedragen aan alle wanhopige dochters. Het Engelsch van J.W. Warren Fyndale vrij gevolgd door W.J. van Zeggelen. Met Platen. Te Amsterdam, bij G.J.A. Beijerinck. 1849. In gr. 8vo. 35 bl. f 1-25.

Op elke evene bladzijde staan twee coupletten van bürgers Leonore, en op elke onevene bladzijde twee coupletten van de Brighton-Leonora; de eerste vertaald door den Heer j.h. gebhard, de tweede vrij gevolgd, en in een compleet Hollandsch pakje gestoken door den Heer van zeggelen. Beiden hebben hunne taak loffelijk vol-
{==176==} {>>pagina-aanduiding<<}
bragt. De Brighten-Leonora is eene soort van parodie van bürgers meesterstukje, en dat is ook de Amstel-Leonore gebleven. Ernst en scherts, het grootsche en 't grappige staan hier, als oog in oog, in oppositie; de lezer dwaalt telkens onwillekeurig van de eene naar de andere bladzijde, maakt vergelijkingen, zijne gedachten worden levendig, en eer hij 't vermoedt is hij een uur aangenaam bezig met een boekje, dat gemakkelijk in een kwartier is uit te lezen. Een paar platen, een fraaije titel, en de verdere allezins nette uitvoering dragen mede tot zijn genoegen bij. - Wat òns betreft, wij zijn geene vrienden van parodiën; als wier gekheden zich ligt in 't geheugen prenten, en dan 't genot der schoonheden van 't geridiculiseerde stuk voor immer bederven; maar over deze denken wij toch iets gunstiger. Toen bürger zijne Leonore schreef, schijnt hij een vóórbegrip te hebben gehad van de snelheid in verplaatsing, die, later, met behulp van den stoom, zou worden bereikt, en dit kan niet beter blijken dan uit zulk eene Spoor-Romance, couplet voor couplet tegenover zijne Spook-Romance. Dat verzoent er ons mede. Bürger was in zijne verzen schilder bij uitnemendheid, en hij laat hier fyndale achter zich; zoo wel in stoutheid van greep als in effect; maar de parodie is toch óók hier en
daar regt schilderachtig; vooral zijn de klanknabootsing en beschrijving van de dolheid der vaart zeer aardig, en levendig uitgevallen. Men hoore, en denke er bij aan den ruk, en 't gefluit, en de doffe ademtogen van de stoomkar bij 't vertrek:

De schok dreunt door 't lijf, en de fluit trilt in 't oor, 
Poef-poefe-poef-poef gaat het pijlsnel er door, 
Het vuur spat zijn vonken - heel akelig is'tl - 
Om de ooren van stoker en treinmachinist. 
 
Hoe vliegen ze regts en hoe vliegen ze links 
Den mijlsteen en seinpaal en 't wachthuis voorbij; 
Zij schijnen wel oogen van spoken en sphinx - 
De dansende lichten op zij. 


{==177==} {>>pagina-aanduiding<<}

Overigens vinden we de vergissing der Parodie-leonora, die zich door haren ouden vader laat schaken, wat sterk, en de gezegden: ‘Papa loop naar de weêrgâ!’ en ‘'k geef de wip van papa!’ zelfs uit den mond van eene wegloopende deerne, stuitend. Nu en dan had de metrische gang in de parodie nog vloeijender kunnen zijn; ook is de stijl een enkele maal duister. In de vertaling van bürgers Leonore zijn een paar zwakke verzen, b.v., ‘verdubbel thans uw pogen!’ in couplet xxviii, en ‘alleen nog 't voorwaarts loopen,’ in couplet xxix. Maar wat zeggen enkele vlekken. - In de zon worden ze door slechts weinigen waargenomen, en ook hier zullen ze den lezer niet hinderen. Het stukje werd bestemd om aangenaam bezig te houden, dat oogmerk is bereikt, en wij bevelen het ruimschoots aan.

Mary Barton. Een verhaal uit Manchester. Uit het Engelsch. Iste en IIde Deel. Te Amsterdam, bij J.D. Sijbrandi. In gr. 8vo. 332 en 320 bl. Te zamen f 7-20.

De Vertaler, die zich niet noemt, gelijk ook de naam des Schrijvers niet bekend staat, zegt in het voorherigt: ‘is het u te doen om treffende schildering van karakters en situatiën, gij zult het boek niet onvoldaan uit de hand leggen, en het zeker met gespannen opmerkzaamheid ten einde toe lezen;’ hij zegt daarin niets te veel. Wij begonnen te lezen, en lazen, en lazen, geboeid en ingespannen, ten einde toe. Het is niet vreemd, dat er in Engeland binnen het jaar drie drukken van dit werk zijn verschenen; veeleer verwondert het ons, dat er nog maar drie drukken van bestaan. Misschien ligt dat aan het minder doorwrochte van de drie laatste hoofdstukken des tweeden deels; vooral aan de redenering in Hoofdstuk xx, die op zich-zelve belangrijk, doch voor den lezer dáár niet op zijne plaats is, en den diepen indruk der handeling bijkans uitwischt.
De belangstelling, waarmede het werk in Engeland is ontvangen, ligt al dadelijk aan de plaats dier handeling

{==178==} {>>pagina-aanduiding<<}
en den stand der spelers De Anteur haalt de gordijn op voor het hartbrekend treurspel der armoede en ellende in de achterbuurten van eene der voornaamste fabrieksteden, waar de stoom den arbeid verslindt, en de concurrentie het loon bijkans vernietigt. Dat moest wel de aandacht trekken, na 't geen er van den ongelukkigen staat der fabriek-arbeiders, vooral in de jaren van duurte en hongersnood, is bekend geworden. De ongesmukte berigten van die ellende zijn te afzigtig, om gelezen te worden in kringen waar de weelde afkeerig maakt van 't geen niet in harmonie is met hare eischen. Evenwel ieder wil toch gaarne er wat méér van weten, en ziedaar de mary barton, waarin zulke tafereelen zijn voorgesteld, maar door een geniale pen, hier van het stuitende ontdaan, dáár alleen zigtbaar door een romantisch rozengaas, en altijd aanlokkelijk door nieuwheid van karakters en zaken.
Het verhaal behoort alzoo tot den tijd waarin wij leven, en al speelt 't zwaarmoedig drama, waarin vuur en water den arbeid der levenden overbodig maken, niet op Nederlandschen grond, het ontbreekt ook hier niet aan sympathie voor de ongelukkigen, die er de slagtoffers van zijn. Om de stof op zich-zelve zou dus het werk ook bij ons te lande reeds intéressant zijn. Voeg er de meersterlijke behandeling bij: stoutheid van plan, gelukkige ordonnantie van al de partijen, grondige kennis van 't menschelijk hart, levendigheid van voorstelling, in alles de uitvoerigheid van een diep gevoel zonder gerektheid, en het zal u niet verwonderen dat wij dezen roman met nadruk aanbevelen; inzonderheid aan de liefhebbers van eene lectuur, die meer aangrijpt dan amuseert, en dan niet enkel aan romanlezers, maar ook aan hen, die het pauperisme gadeslaan in zijne oorzaken en verschijnselen. ‘De Schrijver leefde in het midden der fabriek-arbeiders, en schilderde die af, gelijk hij hen vond,’ zegt de Vertaler, en wij gelooven hem gaarne. Het is duidelijk, dat men hier onder het romantische kleed waarheid vindt; een goed gedeelte van het werk behoort blijkbaar tot de geschiedenis.

{==179==} {>>pagina-aanduiding<<}

Wij zouden te breedvoerig worden, als wij een overzigt wilden geven van het verhaal, of van de treffende karakters, die er in optreden. De vóórwetenschap van den aard en loop der zaken beneemt altijd iets aan de frischheid der lectuur, en wij gunnen den lezer het genot van dit werk veel liever ten volle. Maar hoe sterk wij er mede zijn ingenomen, dit mogen we niet verheelen, dat Hoofdstuk xx, beginnende op bladz. 296 (op bladz. 312 staat bij vergissing nog eens Hoofdstuk xx), de handeling ophoudt en den indruk bederft; zoo als er ook in de vier laatste Hoofdstukken zeker geene klimming is. Het einde van john barton had, dunkt ons, anders kunnen en moeten zijn. Hij eindigt met veel te groote spraakzaamheid voor zijne situatie, en dat Mr. carson hem vergiffenis schenkt, is niet natuurlijk. Met uitzondering van het sterftooneel der ongelukkige esther, is al wat na de redding van jem, de herstelling van mary, en de wederkomst van john volgt (van bladz. 268 af), te vlugtig en flaauw voor het gespannen gevoel en de opgewonden verwachting der lezers.
De Vertaler heeft zich verdienstelijk gekweten; maar hij onthoude, dat men den man eener vrouw van geringen stand, althans in burgerlijken stijl, haar man noemt en niet haar echtgenoot. Dat verkeerde deftige heeft hier ook de teekenaar. Op 't vignet ziet men een paar dames, in een rijk gemeubeld vertrek, die margaret en mary, twee arme kinderen van behoeftige fabriekwerkers in der eerste schamele woning, moeten verbeelden!! - Papier en druk zijn goed.

Geene rozen zonder doornen. Een zestal verhalen uit het dagelijksche leven. Met gekleurde Platen. Te Amsterdam, bij G.W. Tielkemeijer. In kl. 4to. f 1-60.

Een allerliefst prachtwerkje, uitmuntend geschikt voor een geschenk aan uw dochtertje bij hare verjaring of op St. Nikolaas- of Nieuwejaarsdag. Het is moeijelijk te

{==180==} {>>pagina-aanduiding<<}
zeggen wat meer lof verdient: de degelijkheid van den inhoud of 't behagelijke van den vorm. De uitgever heeft gezorgd voor eene smaakvolle uitvoering. Pracht blinkt u te gemoet; doch zonder overdaad. De inhoud verdient de lezing. Gij vindt er zes verhalen, allen leerzaam en onderhoudend, en elk met een plaat versierd. De Schrijver heeft er slag van, te vertellen, en zaden van godsvrucht in het hart te strooijen. Wij durven dit kindergeschenk onvoorwaardelijk als een zeer lief en nuttig boekje aan te bevelen en wenschen den uitgever een goed debiet.

De echo der laatste woorden van Koning willem II; door G. Buys, Az.


‘Ik gevoel mij de krachten ontzinken.’ 

Te Rotterdam, bij Mensing en van Westreenen. 1849.

In gr. 8vo. VIII en 52 bl. f :-60.
Het spoedig afsterven van den beminden Koning willem II heeft menige pen in beweging gebragt, zoo als het menig gemoed trof. De Schrijver heeft des Vorsten laatste woorden opgevangen en geeft er een statigen weerklank op, als nagalm van menschelijke broosheid, vergankelijkheid en nietigheid. Hij verkondigt ze aan alle rangen en standen, aan jongelingen en grijsaards, aan gunstelingen der fortuin en kinderen des onspoeds. De greep is niet ongelukkig: de nietigheid van den mensch verkondigd door een Vorst, die als van den troon in het graf stapt, maakt sterker indruk, dan wanneer ze ons toeklinkt van een sterfbed in de woning der armoede. De Schrijver heeft een ernstig gemoedelijken toon aangeslagen, en, ofschoon eenigzins lang, de nagalm is allezins waardig opgevangen en in de harten bewaard te worden.





{==181==} {>>pagina-aanduiding<<}

Boekbeschouwing.

De verkondiging des Euangeliums aan alle volken, de voorwaarde van de wederkomst des Heeren en van de voleinding der wereld. Opwekkende rede door Abm. des Amorie van der Hoeven. Te Leeuwarden, bij G.T.N. Suringar. 1849. In gr. 8vo. f :-50.

Een model van Christelijke welsprekendheid! - In de keuze van het onderwerp zoo wel als in de verdeeling der stof; in den belangrijken inhoud evenzeer als in den keurigen vorm is de meester te herkennen. - De eenvoudige en toch zoo treffende inleiding is regt geschikt, om reeds terstond de aandacht te spannen en belangstelling te winnen voor het woord, dat is opgeteekend in marcus xiii: 10: Het Euangelium moet eerst gepredikt worden onder al de volken.
De beschouwing van den tekst in zijn verband en de toelichting van die uitspraak des Heeren banen den Redenaar den weg tot de stof zijner verdere overdenking: De verkondiging des Euangeliums aan alle volken, de voorwaarde van de wederkomst des Heeren en van de voleinding der wereld.
‘Bedrieg ik mij niet,’ zegt de Hooggeleerde Spreker, ‘dan ligt daarin een waarheid, een bevel, een belofte opgesloten; een hooge waarheid, een heilig bevel, een heerlijke belofte.’ En zietdaar wat ons vervolgens wordt ontvouwd.
Referent had het voorregt, den door hem hoogvereerden man die heerlijke rede te hooren voordragen in de Algemeene Vergadering van het Nederlandsche Zendeling-Genootschap te Rotterdam, den 18 Julij 1849. Dat zij den diepsten indruk maakte op de digt ineengedrongen menigte, die het ruime kerkgebouw vulde, kunnen allen getuigen, die daar tegenwoordig waren. De beroemde prediker, die zoo uitnemend de schoone maar tevens

{==182==} {>>pagina-aanduiding<<}
moeijelijke kunst verstaat, door theremin naar waarheid eine Tugend genaamd, was dien avond in zijne volle kracht. De bezielde en bezielende woorden, die van zijne lippen vloeiden, stortten ons nieuwen lust en opgewektheid in, om ter bevordering der heilige zaak, waaraan het Nederlandsche Zendeling-Genootschap is gewijd, naar vermogen mede te werken. - Het hoog gewigt dier zaak begint men in onze dagen meer en meer te beseffen; maar algemeener, dan thans nog, moet de deelneming worden. Ieder, die lid der Gemeente van christus is, behoort van zijne roeping doordrongen te zijn, om tot de verkondiging des Evangeliums aan alle volken bij te dragen. - Dat de verspreiding der aangekondigde rede aan de verlevendiging dier erkentenis bij de Nederlandsche Christenheid dienstbaar zal zijn, wenschen en verwachten wij. Daarom verblijdt het ons, dat zij in het licht is verschenen. Zij kome in veler handen! - O, dat allen, die door hunne tijdelijke middelen de Zendelingstaak konden, maar tot hiertoe niet of slechts karig wilden ondersteunen, lezen en ter harte nemen, wat de dienaar van christus, door heiligen ijver gedreven, hun toeroept!
‘Zegt ons eens, gij, die met het goed dezer wereld gezegend zijt, hoe veel zijt gij gewoon voor de Zendelingszaak jaarlijks bij te dragen? Durft gij het ons, durft gij het uwen Heer belijden, Hem, die toch in het verborgen ziet, die weet, wat en koe gij geeft, en die eens wederkomt ten gerigte? O! Legt de hand op het hart, en vraagt het u zelven af, met het oog op dien Heer, die u kocht met zijn bloed, of gij dit voor Hem kunt verantwoorden?’ - - ‘Maar, er is zoo veel te geven; ik ondersteun bijkans alle nuttige inrigtingen; daar zijn anderen in overvloed, die wederom hunne giften afzonderen tot bekeering der heidenen; mij zal men niet missen. Neen voorwaar, u zal men niet missen. Wat dit betreft, ga gerust heen! De Heer heeft u niet noodig. Zonder u is het werk aangevangen, zonder u zal het voltooid worden. Daar zijn anderen in overvloed, grooten en geringen, armen en rijken, maunen

{==183==} {>>pagina-aanduiding<<}
en vrouwen, en dienstbaren zelfs en kinderen, die er prijs op stellen deze heilige zaak te bevorderen. Gij kunt gemist worden, gemist bij het bezaaijen van den akker, gemist in onze zamenkomsten, waar wij den wasdom afsmeeken....... gemist ook bij het feest des oogstes! Maran-atha! De Heer komt! Zie toe, dat gij niet beschaamd en verlegen voor Hem staat! - Neen! uwe beschuldiging is ongegrond. Verdenk mij niet van laauwheid en onverschilligheid ten aanzien van het Christendom! Maar waartoe zoo veel moeite en kosten besteed om in verre landen een arbeid te verrigten, dien men althans eerst in zijnen naasten omtrek behoorde te volbrengen? Wat al heidenen in onze nabijheid, midden onder het Christendom!’ - ‘Het is zoo, Geliefden! wij erkennen het met droefheid en schaamte. En gaarne willen wij met u de handen inéénslaan, zoo het u ernst is de inwendige zending tot bekeering der naam-Christenen te schragen. Maar zouden we ons daarom aan de bekeering der arme blinde heidenen onttrekken, die, verre van hier, zonder God en christus in de wereld leven? Ach! als zij wachten moeten, totdat de Christenheid zelve gelouterd en gereinigd is, dan zullen zij, naar ik vreeze, nog lang moeten wachten. Indien de Apostelen de bekeering der heidenen hadden uitgesteld, totdat geheel Jeruzalem en gansch Judaea geloovig was geworden, tot op den dag van heden was nog geen enkele heiden tot het Christendom bekeerd.’
Waardige bijvoegselen tot de voortreffelijke rede, waaruit wij deze woorden overnamen, zijn de Toespraken van den Voorzitter Ds. j. tideman en van den Brieller zendeling w. hoezoo




Het leven van jezus door Dr. J.J. van Oosterzer, Predikant te Rotterdam. IIde Deel, 1ste Stuk. Te Utrecht, bij Kemink en Zoon. 1848. In gr. 8vo. f 5-:

Het was ingenomenheid met den belangrijken arbeid des hooggeschatten mans, die de pen van Referent be-
{==184==} {>>pagina-aanduiding<<}
stuurde bij het verslag, dat hij vroeger gaf van het Eerste Deel dezes werks. Hij wenschte daarom iets bij te dragen tot de regte waardering van een geschrift, dat naar zijn inzien voor Godgeleerden niet slechts, maar ook voor allen, die in de kennisse des Verlossers wenschen op te wassen, hooge waarde bezit. Geene andere bedoeling heeft hij bij de voortzetting zijner taak, waartoe hij zich thans nederzet. Die taak is intusschen niet ligter geworden. De rijkdom der stof, die de Schrijver in het Tweede Deel, dat wij aankondigen, te behandelen vond, maakt het moeijelijk daarvan een geregeld en beredeneerd overzigt, zoo als wij dit het liefst zouden doen, aan onze lezers mede te deelen, zonder in dit Maandwerk meerdere plaats in te nemen, dan ons kan worden toegestaan. Tot de hoofdzaken zullen wij ons moeten bepalen.
Dit stuk wordt geopend met een Voorberigt. Daarin troffen wij nog al een en ander aan, dat - ons niet beviel. Wij wenschen en verwachten, dat het bij eene tweede uitgave van het werk niet herdrukt zal worden.
Wij zijn nu, aan de hand des Schrijvers, genaderd tot de beschouwing van het openbaar leven des Heeren. Die beschouwing vangt hij aan met een algemeen overzigt, waarin hij zich ten doel stelde, het noodzakelijkste in het midden te brengen over den vermoedelijken duur, den hoofdzakelijken gang en de beste verdeeling der gebeurtenissen in dit tijdvak van jezus leven. Wij vermelden slechts, dat, naar het oordeel van van oosterzee, het openbaar leven van jezus ongeveer twee en een half jaar geduurd heeft, - dat de ruwe schets van het beloop der gebeurtenissen ons voorkomt, met zorg door hem bewerkt te zijn, - en dat hij drie tijdperken stelt:
1. Van jezus openlijke optreding tot den dood des Doopers.
2. Van den dood des Doopers tot de intrede te Jeruzalem.
3. Van de intrede te Jeruzalem tot het sterven des Heeren.

{==185==} {>>pagina-aanduiding<<}

Aan die verdeeling kunnen wij onze volle goedkeuring schenken.
In het stuk, dat voor ons ligt, wordt het eerste tijdperk behandeld. Het bevat zes-en-twintig Hoofdstukken, die men ook tafereelen zou kunnen noemen, waarin hij de resultaten van zijn wetenschappelijk onderzoek op zulk eene wijze mededeelt, dat zijn geschrift te gelijk eene hoogst aangename en tevens stichtelijke lektuur verschaft; terwijl hij bij voorkeur in noten heeft opgeteekend, wat hem voor Theologen in het bijzonder meer belangrijk scheen.
I. draagt tot opschrift: de eerste vrienden, en behandelt de Evangelische verhalen van de ontmoeting des Heeren met andreas en joannes, simon, philippus en nathanaël. Wij hebben aan den Schrijver twee bedenkingen voor te dragen. Had hier niet op den voorgrond moeten staan het oogpunt, waaruit hij in de inleiding verklaarde het leven van jezus te zullen beschouwen, namelijk, als het leven van den Stichter van het Koningrijk der Hemelen? - Over het algemeen zouden wij wel wenschen, dat van oosterzee aan dit zijn plan getrouwer gebleven ware. Daardoor zou hij de aanmerking hebben kunnen voorkomen, die niet ten onregte is gemaakt, dat de tafereelen, die hij schetst, niet genoeg tot één geheel bearbeid zijn.
Een tweede bedenking betreft hetgeen hij zegt over de buitengewone wetenschap des Heeren, waarvan hij in zijne woorden tot simon en nathanaël eene proeve vindt. Hij meent, dat het Evangelie geen grond geeft, om Hem eene onbegrensde Alwetendheid gedurende zijn verblijf op aarde toe te schrijven, in de dagen, toen Hij hier beneden door de grenzen der menschheid beperkt was. ‘Maar daarentegen schrijven wij aan den Heer, krachtens zijne goddelijke natuur, het vermogen toe, om dat alles terstond te kunnen weten, ook het verborgenste wat Hem tot bereiking van zijn doel, als Stichter van het Godsrijk, oogenblikkelijk noodig was.’ Dus, met andere woorden: geene Alwetendheid, maar het vermogen om alles te kunnen weten. Wij moeten verklaren,

{==186==} {>>pagina-aanduiding<<}
dat ons dit niet helder is. Doch bovendien: wordt hier niet ingewikkeld verondersteld eene afscheiding van jezus menschelijke en goddelijke natuur, die met de vroeger uitgesprokene beginselen van den Schrijver-zelven in strijd is?
II. Het eerste wonder. Eerst vindt gij hier eene schoone voorstelling van hetgeen er, volgens johannes berigt, op het bruiloftsfeest te Kana is geschied. De Schrijver bestrijdt vervolgens de voorstanders der natuurlijke, mythische, allegorische en parabolische verklaring, en komt alzoo tot het besluit, dat wij in de verandering van water in wijn een wonder in den eigenlijksten zin van het woord hebben te zien. Dit geeft hem gereede aanleiding, om het noodigste over jezus wonderen in het algemeen te zeggen, die hij beschouwt ‘als daden, waarbij de wil des wonderdoeners, met volkomene zelfbewustheid, eene magtige werking uitoefent op de stoffelijke of geestelijke wereld.’ Tot nadere bepaling wordt er bijgevoegd, dat die werking niet eene mechanische, maar eene dynamische is: ‘door het overwigt der kracht van zijnen wil veroorzaakt hij (de wonderdoener) uitwerkselen, door geen gewoon vermogen tot stand te brengen en uit geene bekende natuurwet te verklaren.’ - Liever dan in eene beoordeeling van deze definitie te treden, die wel niet aan allen zal voldoen, geven wij aan van oosterzee den lof, dat hij, naar ons oordeel, de mogelijkheid van jezus wonderen van zijn standpunt uitnemend in het licht gesteld, tegen verschillende bedenkingen gehandhaafd, en in een kort bestek veel belangrijks tot hunne regte waardering heeft bijeengebragt. - Hij verwerpt de meening, dat zij strekken moesten, om de waarheid van jezus leer te bewijzen en beweert, dat zij als een voornaam deel zijner zelfsöpenbaring te beschouwen zijn. - Opmerking verdient nog, dat hij niet geheel afkeerig is van het gevoelen
derzulken, die eemge over eenkomst van jezus wonderen met de werkingen van het dierlijk magnetisme aannemen; doch hij is er verre van verwijderd, om ze daarmede te willen identifiëeren. ‘Analogie is nog geene identiteit, overeenkomst nog geene

{==187==} {>>pagina-aanduiding<<}
gelijkheid. Iets anders is het, de betrekkelijke gelijkheid op te merken tusschen de wijze, waarop en de gevolgen waarmede de magnetische kracht wordt ontwikkeld, en de wijze waarop de Heer zijne Goddelijke wonderkracht openbaarde: iets anders, die wonderkracht zelve in aard of beginsel met magnetische kracht gelijk te stellen. Tot het laatste geeft de geschiedenis ons geen regt. - In één woord, moge deze vergelijking kunnen dienen, om de wijze van jezus' wonderdadige werkzaamheid eenigzins onder het bereik onzer voorstelling te brengen, zij is buiten staat om hare oorzaak onder het bereik van ons begrip te doen vallen.’
Na zijne opmerkingen over jezus wonderen in het algemeen keert van oosterzee tot het wonder te Kana terug.
Dat de verandering van water in wijn hem onbegrijpelijk is, ontveinst hij niet. ‘Wij erkennen zelfs, dat wij dit verhaal zouden verwerpen, zoo het in eene andere levensgeschiedenis voorkwam, door een anderen Schrijver geboekt. Maar in het leven van jezus kan de natuurlijke onbegrijpelijkheid eener zaak ons geloof niet doen ophouden, en zedelijk onmogelijk zouden wij haar dan alleen noemen, wanneer zij den Heer onwaardig geweest was.’ - Dat men geen grond heeft om dit laatste te beweren, wordt nog aangewezen, en dit wonder ten slotte beschouwd als de openbaring der heerlijkheid van christus.
III. Het eerste Paaschfeest. De reiniging des tempels, door joannes vermeld, wordt met korte trekken beschreven. Van oosterzee verdedigt daarna zijn gevoelen, dat deze eene andere is, dan die bij de Synoptici is opgeteekend, en dat dus de Heer zoowel in het begin als aan het einde zijns openbaren levens den tempel gereinigd heeft.
Met groot genoegen lazen wij inzonderheid, wat hij opmerkt betreffende het karakter dezer daad, als die te hoog werd verheven door hen, die meenden, hier niets minder dan een ontzettend wonder aan te treffen; en ten onregte aan anderen stof tot bedenking gaf tegen de onbevlekte reinheid en verhevenheid van jezus karakter. -
{==188==} {>>pagina-aanduiding<<}
‘Vatten wij alles te zamen, dan gelooven wij, dat alleen zij, die bezwaren tegen de zondeloosheid van jezus wenschen te vinden, ze hier zullen ontmoeten. Altijd moeten wij bedenken, dat zulk een bedrijf niet op zich zelf, maar in verband met hetgeen wij van jezus' gewone denk- en handelwijze weten, moet beschouwd worden; ook hier verspreidt een blik op het geheel licht over de bijzondere deelen. En wel verre van den Heer, die de Joden beschuldigde, zelven aan te klagen, bewonderen wij zijne diepe wijsheid, die het hun terstond deed aanschouwen, hoe Hij, die door den tweeden elia voorafgegaan was, niet slechts redder, maar ook regter, niet slechts eene vriendelijke zon voor den opregten, maar ook een verteerend vuur voor den boozen zou wezen.’
Dat de Evangelist van de woorden des Heeren: breekt dezen tempel af en ik zal dien in drie dagen weder opbouwen de ware uitlegging gaf door de bijvoeging: dit zeide Hij van den Tempel zijns ligchaams, wordt, naar ons inzien, overtuigend bewezen.
IV. Jezus en nicodemus. Hier vindt gij u het diepzinnig gesprek van den Heer met dien overste der Joden, volgens van oosterzee doorloopende tot joannes iii: 21 en handelende over den aard, de noodzakelijkheid en de wijze der geboorte uit God, medegedeeld en toegelicht. De Schrijver heeft zich bevlijtigd om den juisten zamenhang van het geheel aan te wijzen. Het komt ons voor, dat hij hierin zeer gelukkig is geslaagd. De resultaten zijner exegetische studien geeft hij ons op zijne wijze, dat is, in den keurigsten vorm; terwijl hij alzoo over den zin en gang dier nachtelijke zamenspreking voor ons althans meerder licht heeft verspreid, dan menige uitvoerige commentarie dit deed. Ook de oplossing der bedenkingen, tegen de geloofwaardigheid van joannes verhaal gemaakt, mag voldoende heeten. En gaarne onderschrijven wij, wat hij ten slotte zegt: ‘Wel verre dan van ons te ergeren aan het onbegrijpelijke, dat hier voorkomt, herhalen wij met nicodemus: Rabbi! gij zijt een leeraar van God gekomen, en met joannes: Hij had

{==189==} {>>pagina-aanduiding<<}
niet van noode, dat Hem iemand van den mensch zou getuigen. Wij merken het met stille bewondering op, hoe de Heer de vooroordeelen van zijnen tijd gekend en de diepte der kwaal gepeild heeft, waarvan Hij als geneesmeester optrad; hoe Hij reeds bij den aanvang de bewustheid toont van de verhevenheid zijns persoons, van het doel zijner zending, van den weg, die de menschheid tot dat doel zou geleiden. En gelijk wij de bergrede bij mattheus eene verkondiging van de grondwet zijns rijks voor het uitwendige leven kunnen noemen, zoo vinden wij in het nachtgesprek. bij joannes die grondwet op het innerlijke leven toegepast met eene juistheid en kracht, die ons eeuwig onvergetelijk blijven, en doen danken voor de lichtstralen, die uit dezen stillen nacht voor de wereld opgegaan zijn.’
Met nog meerdere ingenomenheid lazen wij: V. De Messias in Samaria. Het verstrekte ons tot eene nieuwe proeve, hoe uitnemend van oosterzee de kunst verstaat, om zulke tafereelen vooral, als de ontmoeting van jezus met de belangwekkende vrouw aan de jacobs-bron bij Sichem hem aanbood, zóó te schilderen, dat wij eene heldere voorstelling verkrijgen van hetgeen ons de Evangelisten verhalen, en den Heer in al de verhevenheid en beminnelijkheid zijns karakters duidelijk voor ons zien. Alleen hadden wij gewenscht, dat hij de naïveteit, die de vrouw in hare vragen en antwoorden ten toon spreidt, nog meer had doen uitkomen, om daardoor bij zijne lezers de overtuiging te versterken, dat dit verhaal niet kan verdicht zijn.
VI. Het tweede wonder te Kana. VII. De eerste prediking te Nazareth. VIII. Komst van jezus te Kapernaum en roeping van vier discipelen. Geleidelijk gaat van oosterzee voort, de Evangelische berigten aangaande de opvolgende gebeurtenissen uit het leven des Heeren in eene aaneengeschakelde orde te verhalen, voor zijne lezers in het regte licht te plaatsen en te handhaven tegen de twijfelingen eener ongeloovige kritiek. In de drie genoemde Hoofdstukken hebben wij een schat van meer of min gewigtige beschouwingen over het vertrek van

{==190==} {>>pagina-aanduiding<<}
jezus naar Galilea, de genezing des zoons van een Koninklijken hoveling, zijne optreding in de stad waar Hij was opgevoed, zijne keuze van Kapernaum tot het middenpunt zijner omwandeling door het Joodsche land, en de ontwikkeling van zijn plan eener meer geregelde werkzaamheid, door petrus, jacobus, johannes en andreas tot het vaste discipelschap te roepen, met de daarmede in betrekking staande wonderbare vischvangst. Ook over de chronologische en harmonistische vraagstukken, die zich hier aan den Schrijver voordoen, loopt hij niet vlugtig heen, maar behandelt die met zorg. Ieder, die aan de oplossing dier vraagstukken zijne krachten heeft beproefd, weet, hoe moeijelijk het is bij de uiteenloopende gevoelens tot eene beslissing te komen, die allen bevredigt, en aan geene tegenspraak onderhevig is. Van oosterzee zal daaromtrent het laatste woord wel niet gesproken hebben. Maar ook zij, die van hem verschillen, zullen erkennen moeten, dat hij zich niet willekeurig voor deze of gene opvatting verklaart, maar tot staving zijner gevoelens gronden aanvoert, die van naauwgezet onderzoek en niet zelden van zijn vernuft getuigen. Desgelijks aangaande de verhaalde gebeurtenissenzelve troffen wij hier wederom menige vernuftige opmerking aan. Wilt gij een enkel voorbeeld? Over de wonderbare vischvangst schrijft hij: ‘En dat wonder - het is geheel geschikt om het viertal de geheel eenige grootheid van den Meester te doen erkennen, die hen tot zijne navolging noodigt. Het heeft geene plaats op een gebied, dat buiten het bereik hunner beoordeeling ligt, maar het behoort tot hun eigen beroep, en beter dan iemand kunnen zij alzoo de grootheid der wonderdaad peilen. Het wordt pas verrigt, nadat petrus een blijk van zijn geloof heeft gegeven, door op het bevel des Meesters de netten uit te werpen, zonder dat zijne berekening hoop gaf,
om voorspoedig te slagen. Zoo leeren zij reeds aanstonds de groote voorwaarde des geloofs in beoefening brengen, waarvan het eeniglijk afhangen zal, of zij de heerlijkheid van christus met ongedekten aangezigte zullen aanschouwen. En dat won-
{==191==} {>>pagina-aanduiding<<}
der - het stelt tevens hunne toekomstige levenstaak hun schoon en treffend voor oogen. Overvloedige vischvangst. - Zietdaar het voorteeken van den rijken zegen, dien zij zullen ervaren, als zij eens op zijn bevel het net des woords gaan uitwerpen in de onmetelijke wereldzee. Overvloedige vischvangst na een nacht van vruchteloozen arbeid; zoo hadden zij dan ook later niet te vreezen voor verijdelde pogingen: de Heer beproefde slechts het geloof in zulke uren, om het weldra te meer te bekroonen. Overvloedige vischvangst op een enkel woord zijner magt: neen, nu konden zij dan ook niet twijfelen, of de Heer zou het hun aan niets doen ontbreken, en had meer om hun te geven, dan zij aan het strand zouden achterlaten. Ziet zoo was de daad van jezus in vollen nadruk welsprekend, en het verwondert ons niet, dat zij zonder aarzeling aan den grooten Meester zich aansluiten, gelijk eenmaal eliza op de roepstem des Thesbiters zijnen dagelijkschen arbeid liet varen.’
Nog stippen wij aan, dat van oosterzee èn de genezing van den zoon des hovelings èn de vischvangst op het meer van Genesareth, als wonderen, niet van magt, maar van wetenschap beschouwt. Wij behouden ons voor, om deswege later iets in het midden te brengen.





Reis door Nederlands-Oostindië, in het belang der Evangelische zending. Door L.J. van Rhijn, Afgevaardigde van het Nederlandsche Zendelinggenootschap. Met platen en kaarten. Uitgegeven ten voordeele van dat Genootschap. 1ste-5de Aflevering. Te Rotterdam, bij M. Wijt en Zonen. 1849. In gr. 8vo. 240 bl. f 3-:

Wij leveren een tweede artikel over de Oostindische inspektie-reis van broeder van rhijn, die thans weder op eene vaste standplaats in ons Vaderland het Evangelie verkondigt, en vergezellen hem door de Vorstenlanden tot Soerabaja en het Tengersche gebergte. Vandaar af

{==192==} {>>pagina-aanduiding<<}
krijgt het werk eene hoogere belangrijkheid en de bepaalde kleur zijner zending. Hij doet nu meer uitkomen, wat hij verrigt heeft. Al dadelijk houdt hij ons bezig met zijne bemoeijingen omtrent het schoolwezen, waarin hij zich niet ongeroepen wierp, maar door hooger hand betrokken werd. De resident van Menado, namelijk, had vroeger alle godsdienstig onderwijs op de scholen, ook op die der zendelingen, dat is, in hunne partikuliere stichting, dus in hun eigen huis, verboden. Daarover waren van bevoegde zijde zwarigheden en klagten ingebragt. De Gouverneur-Generaal zond de daarover gewisselde stukken aan van rhijn, met verzoek, om zijn gevoelen te doen kennen.
Van rhijn heeft een antwoord gegeven, dat zoowel hem als de zaak, die hij voorstond, vereert. Wat hij aantrof in de Gouvernementsscholen, is voldoende, om de ondankbaarheid en dwaasheid van menschen te betreuren, die, zoo als hier te regt wordt opgemerkt, de moeder van het kind scheurende, dat kind als arme wees eene eenzijdige rigting geven. Wij zijn het eens met den Inspektor, dat de mensch, wiens verstand alleen wordt gevormd, terwijl zijn hart, zijn gevoel en begeervermogen wordt verwaarloosd, niet opgevoed kan geacht worden. Hij wordt bekwaamd, afgerigt, om zijne daden zoo in te rigten, dat hij buiten het bereik van het strafwetboek blijve; bij voorbeeld, om als een fatsoenlijk man zich van wisselruiterij te bedienen, konkordaten te sluiten enz. Maar zal dit een volk gelukkig maken? Is dit eene opvoeding den Staat waardig? Wij zeggen er niets van; alleen beklagen wij het volk, welks regering voor de godsdienst op de school eene aandoening gevoelt, die veel heeft van watervrees. Voor die kwaal is de dood genezing! En toch wil men langs dien weg den Heiden en Muzelman beschaven en opleiden tot het Christendom. Wij komen er straks nog eens op terug.
Menig zendelingsvriend, die vroeger met bruckner, zijnen arbeid en zijne teleurstellingen bekend was, zal de ontmoeting tusschen hem en van rhijn aangenaam wezen.

{==193==} {>>pagina-aanduiding<<}
Die waardige man is in de dienst des Heilands grijs geworden, en staat nu bijkans eenzaam en verlaten daar. Wij ondersteunen van rhijns bede aan de Doopsgezinde broederen in ons Vaderland; eene ondersteuning, zoo als hij vraagt, kan zonder sektegeest gegeven worden.
Wat de reiziger aanvoert tegen het doopen dier ongelukkige kinderen, waarvan hij gewaagt, heeft ons niet kunnen overtuigen, afgezien zelfs van ons eigen kerkelijk standpunt, waarop hij onze redenering welligt niet als geldig zou erkennen. Hij ziet zoo min als wij in de plegtigheden der Christelijke kerk eene bloote ceremonie; maar wij huiveren uit te sluiten, wat de Heer zekerlijk aanneemt. Of mag men denken, dat God onnoozelen uitwerpt, omdat zij uit eene ontuchtige gemeenschap geboren zijn? Wij voor ons, indien ons gevoelen gevraagd wierd, zouden liever zeggen: doet het een en laat het andere niet nal, Doopt en zorgt dat de gedoopten een eigendom blijven van Hem, aan wien gij ze in het waterbad des woords hebt toegeheiligd. Wij zouden wel lust hebben onzen vriend van rhijn te vragen, welk orakel hem ‘van een erfvloek’ heeft ingefluisterd. De openbaring uit den hemel kent een liefhebbenden, vergevenden Vader, maar geen vloekenden God. En die Vader straft wel den zondaar, die zich niet behouden laat, maar heeft zijnen eengeboren Zoon gezonden, om allen, die gelooven, het eeuwige leven te schenken.
De lezer zal met genoegen den eerwaardigen Inspektor op zijnen togt volgen, met hem oudheden bezigtigen, vorstelijke feesten bijwonen, en te Soerakarta met den arbeid van onzen guericke kennis maken. Een weemoedig gevoel beving ons, terwijl van rhijn verhaalt, dat de letterkundige Javanen, die guericke behulpzaam zijn in het vertolken des Bijbels in het Javaansch, en hem persoonlijk genegen zijn, nog niet de minste blijken gegeven hebben, dat de inhoud van het woord eenigen indruk op hun gemoed gemaakt heeft. Zal het hun dan gaan, als zoo menig Christen, die het woord Gods slechts als produkt van wetenschap behandelt? Waarom ligt bij zoo velen een afgrond tusschen hoofd en hart? -
{==194==} {>>pagina-aanduiding<<}
Te Soerabaja, waar de reiziger een maand lang vertoefde, had hij gelegenheid veel waar te nemen en op te merken. Zijne ontmoeting met de Christen-Javanen, wier leiding sedert zeer gelukkig aan jellesma is toevertrouwd, en de geschiedenis van hunne bekeering tot het Christendom, geven hem aanleiding een onderwerp te bespreken, hier eigenaardig op zijne plaats: de ‘evangelisatie van Java.’
Het is bekend, dat de Koloniale Regering tot hiertoe nog geene bepaalde zendingsposten heeft toegelaten. Armzalige kleingeestigheid! wanneer zal dit zwarte blad uit de geschiedenis van ons vaderland worden weggescheurd? Van rhijn behandelt dit onderwerp bescheiden, vrijmoedig en kordaat. Hij geeft een voldingend antwoord op de volgende bedenkingen: dat de vrije Evangelieprediking onder de Javanen te ontraden is, omdat men door haar het fanatismus der Mohammedanen en bijzonder der priesters opwekt; terwijl eene vreemde natie de gelegenheid gretig zou aangrijpen, om het vuur der misnoegdheid te voeden en aan te blazen, en dat alzoo het behoud van Java voor ons land in gevaar gebragt zou worden. - Verder, dat zij, die nu zoo veel voor ons doen, en zoo gedwee zich onderwerpen, zich met ons te zeer zullen gelijkstellen en niet meer voor ons zullen werken, als zij Christenen worden, - en eindelijk, dat het te voorzien is, dat wanneer ons Gouvernement de Evangelische (Protestantsche) zendelingen op Java vrijen toegang geeft, de Roomsch-Katholieken met gelijk regt spoedig hetzelfde voor hunne Missionarissen zullen eischen, en dat dit eindelooze verwarring, twist en ergernis zou kunnen veroorzaken.
Op het laatste punt is ons de oplossing het zwakst voorgekomen. Hij wil het door schikking en verdeeling van grondgebied gevonden hebben. Maár tot op den huidigen dag is aan geene minnelijke schikking tusschen de beide afdeelingen der Christelijke Kerk te denken. Rome roeit nog liever Protestanten uit, dan dat het heidenen bekeert, omdat het in de eersten vijanden ziet. Het kan en wil tot geene schikking komen; want zij zou

{==195==} {>>pagina-aanduiding<<}
eene erkenning van regten in zich sluiten. Maar wat daarvan zij, de Regering heeft het regt niet, om een van beiden of heiden te gelijk te weren. Alleen heeft zij te zorgen, dat geen inbreuk op de veiligheid van het Staatsgezag worde gemaakt. Zoo althans zouden de Noord-Amerikanen doen.
Met naauwgezetheid weegt hij de bezwaren, die er werkelijk voorhanden zijn tegen Javaas Evangelisatie, en hij vindt ze in de scheve stelling, waarin het Koloniaal Bewind is geraakt, waardoor het, ten koste van hoogere belangen, te zeer op de stoffelijke aangelegenheden van het moederland bedacht is. Wat van rhijn over de oprigting der Gouvernementsscholen oordeelt, kan men reeds bij voorbaat uit zijn advies in de schoolkwestie van Menado opmaken. Hij staaft zijn gevoelen met de uitspraken der ervaring elders opgedaan. Wij gelooven, dat de zendelingen uit de Middeleeuwen wonderlijk zouden hebben opgezien, als pepijn of karel de Groote hadden goedgevonden, onze heidensche voorouders den christus niet te laten verkondigen, en om elementaire scholen op te rigten, waar de naam des Heeren en zijn werk verboden was uit te spreken. Zouden dan de aanbidders van wodan Christenen zijn geworden? Misschien redeneerkundige ongeloovigen, die hun vroeger bijgeloof bespotteden, maar geene behoefte gevoelden, dan om voor hunne bekwaamheid, den nieuwen God van het eigen ik, te knielen. Die wijsheid schijnt voor de verlichting der negentiende eeuw bewaard. Doch dit licht is al te hel om er onze oogen langer aan te wagen.
Een ander bezwaar ontmoet hij in het onchristelijk voorbeeld der Europeanen, waarover hij uit bescheidenheid zeer weinig zegt. Het is, helaas! ook overbekend. Het vermeerdert evenwel de achting voor die weinigen, die door hun gedrag een ander en beter voorbeeld geven, die van rhijn niet verzuimt in zijn verhaal in gunstig licht te stellen. Het spijt ons, dat hij doorgaans de personen, die hij ontmoet, slechts met initialen aanduidt. Dit heeft voor dengene, die deze teekens niet weet te ontcijferen, iets spookachtigs. Wij houden het er voor,

{==196==} {>>pagina-aanduiding<<}
dat het onbescheiden is, vertrouwelijk gevoerde gesprekken te laten drukken en onder het oog van 't algemeen te brengen, maar zien niet in, waarom de namen moeten verzwegen worden van personen, die een reiziger ontmoet. Die letters benadeelen het levendige van het verhaal. Wij kunnen het alleen toegeven, waar de reiziger iets ongunstigs moet mededeelen.
Een derde bezwaar geeft hij aan in het gebrek van hooger leven, dat de inlandsche, meestal Maleisch sprekende Christenen in zich omdragen. Het geloof alleen kan deze bezwaren overwinnen, en zal het doen, zoo ras het door heilig Pinkstervuur wordt ontgloeid en bezield.
Deze ernstige redeneringen, door bescheidenheid vriendelijk gestemd, worden alleraangenaamst afgewisseld door eenen uitstap naar het Tengersche gebergte en de schildering van natuur- en mythische tafereelen.
Treffend is weder daarna des vromen zendelings ontmoeting in het hospitaal te Soerabaja; behartigenswaardig zijn voorslag tot verbetering van het lot onzer Koloniale troepen. Ach! het is waar, die mannen zijn weinig geschikt, om de zedelijke eer van het moederland onder de inlanders op te houden. De meesten hunner verlaten reeds, met den doodelijken kanker naar ziel en ligchaam aangetast, Europa. Wat zal ze op Java genezen, verbeteren? De verveling, waarvan onze Schrijver spreekt, bespoedigt hunne zedelijke en physieke versterving. Wij zagen zoo menigeen het Nieuwe Diep binnenkomen, die van boord door het hospitaal heen grafwaarts werd gedragen. Bij enkelen slechts mogt het gelukken een vonk van hooger leven op te wekken. De Oostindische regering zou mogen gerekend worden zich verdienstelijk te hebben gemaakt bij de menschheid, indien zij eene proeve nam om de kwaal te stuiten; ten minste om diegenen, welke nog niet reddeloos bedorven zijn, te behouden. Zelfs de stoffelijke belangen der Regering moesten dit aanraden.
De vijfde aflevering brengt onzen Inspektor aan boord van een schoenerbrik van oorlog, waarop hij zijne verdere zending te gemoet gaat. Wij hopen hem weldra weder te zien en van zijne ontmoetingen te hooren.
h.

j.h.s.





{==197==} {>>pagina-aanduiding<<}

Proeve van een Juridisch Theologisch onderzoek, naar de veroordeeling van Jezus Christus, zoo voor den Joodschen Raad, als later voor den Romeinschen Landvoogd Pontius pilatus. Door Mr. J.H. van der Schaaff, Oud-Raadsheer bij het Provinciaal Geregtshof van Noord-Holland. Te Amsterdam, bij Gebroeders Diederichs. 1849. In gr. 8vo. VIII en 126 bl. f 1-40.

Het zoude onheusch zijn, den ouden man, die in zijn 82e levensjaar tot de uitgave van dit reeds voorlang bij hem in bewerking geweest zijnde geschrift is overgegaan, deswege hard te vallen. Al ware het slechts om den godsdienstigen toon die in het werk doorstraalt, en de zamenstemming met de krachtige belijdenis van den voortreffelijken ewald, waarmede de Schrijver besluit, zal het altijd eene goede lectuur opleveren, al bevat het onderzoek-zelf niet veel, wat den regtskundigen of godgeleerden beschouwer van christus' lijden nieuw zal voorkomen, of al mist men soms die scherpzinnigheid van onderscheiding en oordeel, welke bij een onderzoek als dit behoort in acht genomen te worden. Voor de meeste christenen zal er nog veel uit te leeren zijn. De prediking der lijdensgeschiedenis wordt, vooral in de groote steden, zoo ellendig versnipperd, dat het onmogelijk is dezelve ooit in haar geheel te hooren verkondigen. Leest men dan een werk als deze Proeve, dan kan men althans een overzigt der geschiedenis bekomen.
Er is over het door den Schrijver behandeld onderwerp veel geschreven. Wij vinden hier reeds, behalve de Nederduitsche - Engelsche commentatoren, (waarvan de laatsten alleen globaal, massaal geciteerd worden), de werken aangehaald van van der goes, Pilatus Judex, 1681; Ds. j. roemer, Proeve van onderzoek, 1820; Ds. p.j.j. mounier, de Pilati agendi ratione, 1825; en, hetgeen den Schrijver overal tot leiddraad schijnt verstrekt te hebben, althans bij hetgeen juridisch in zijn betoog heeten mag, het uitmuntend geschrift van dupin (de ouden)

{==198==} {>>pagina-aanduiding<<}
Jézus devant Caïphe et Pilate, réfutation du chapitre de Mr. salvador, intitulé Jugement et Condamnation de Jézus; waarvan de Schrijver de vertaling, van (den tegenwoordigen Raadsheer in 't Hof van Noord-Holland, des Schrijvers voormaligen ambtgenoot) Mr. j.m. van maanen, blijkt te zijn gevolgd. De Heer salvador, een Fransch Israëliet, had namelijk in zijne Histoire des institutions de Moïse et du peuple Hébreu tot bewijs trachten te beweren, dat de veroordeeling van jezus door den Joodschen Raad, uit deszelfs standpunt beschouwd, vormelijk en wettig geweest was; de Heer dupin heeft dit krachtig en met uitstekend talent wederlegd; zoodat men welligt mogt vragen, wat nieuws de Schrijver daaraan nog zal hebben toegevoegd, te meer daar het niet blijkt dat hij van hem, in gewigtige punten, in gevoelen verschilt.
Omtrent het werk van den Heer van der schaaff valt dadelijk dit op te merken, dat hij zich niet op het regte standpunt plaatst van beoordeeling. Zoodra men op den voorgrond stelt dat jezus is de Heer en Zaligmaker, de heerlijke God-Mensch, gelijk het Evangelie hem verkondigt (§ 1.), - dan moet alle onderzoek naar de regtmatigheid eéner door dien verheven Persoon ondergane veroordeeling reeds van zelf wegvallen; dan kan dat onderzoek geen voor ongeloovigen overtuigend resultaat opleveren; terwijl de geloovigen het niet behoeven. De Schrijver had daarom beter gedaan, zich tot een Juridisch onderzoek te bepalen, en het Theologisch onderzoek, - dat is hier niet veel meer dan godsdienstige beschouwing, uitwijding, afgewisseld met aanhaling van geestelijke liederen, - aan de Heeren predikanten over te laten. Deze godsdienstige vooringenomenheid leidt tot gevolgtrekkingen, welke niet van onpartijdigheid en juiste voorstelling der zaak getuigen. Zoo bijv. beweert de Schrijver bl. 13, dat salvador, ‘aan het goddelijk gezag van 't Evangelie geen het minste geloof weigert’ - terwijl salvador slechts de historische waarheid der Evangelische verhalen hypothetisch aanneemt, om de eenvoudige reden dat zij de eenige zijn, uit welke de geschiedenis kan worden geput, waarover salvador toordeel vellen wilde. Zoo beweert

{==199==} {>>pagina-aanduiding<<}
de Schrijver, dat vormen van regtspleging, waarachter een lange citatie uit het werk van salvador wordt medegedeeld, § 2, door cajafas en den Hoogen Raad zouden zijn geschonden; ofschoon die stelling meerendeels slechts op het stilzwijgen der Evangelisten omtrent de inachtneming dier vormen wordt gebouwd, en daarom op geen juisten grondslag rust, omdat de Evangelisten het doel niet hadden, te vermelden, dat de wettelijke of gebruikelijke formaliteiten al of niet waren in acht genomen. Zoo tracht de Schrijver aan te toonen, dat de Joodsche Raad onbevoegd zou geweest zijn, om van de beschuldiging kennis te nemen of te veroordeelen (§ 5), eene stelling, die waarlijk niet is vol te houden en door onderscheidene uitspraken der Schrift-zelve wordt wedersproken. Zoo is eindelijk de meening; dat de Joden jezus, na zijne verklaring dat Hij de christus, de Zoon Gods was, - ingeval die verklaring onwaarachtig geweest ware - niet wegens Godslastering konden veroordeelen, onjuist te noemen, nademaal zij hier ook door den Zoon Gods, in den zin waarin jezus zich daarvoor verklaard had, hetzelfde verstonden, wat zij elders bij johannes, H.V. vs. 18 te kennen geven, dat hij, zeggende dat God zijn eigen Vader was, zich-zelven aan god evengelijk maakte, ja (H.X. vs. 33) zich-zelven god maakte (⋆). - In een Juridisch onderzoek van een Oud-Raadsheer had men ook eene betere onderscheiding tusschen de twee verschillende verhooren, die jezus van de Joden ondergaan heeft, mogen verwachten: wèl erkent de
Schrijver (Voorr. bl. V, en in § 6) eene dubbele regterlijke kennisneming, maar stelt het voor, of beide door den Joodschen Raad hebben plaats gehad: dit schijnt, vooral bij vergelijking van het Evangelie van johannes, onjuist. Het eerste verhoor heeft plaats gehad voor den Hoogepriester alleen, of immers zonder den Grooten Raad; eerst na dit verhoor, en nadat de Raad in den nacht was zamengeroepen, is jezus 's morgens vroeg voor den Raad gebragt, zijn de

{==200==} {>>pagina-aanduiding<<}
getuigen gehoord, en is de veroordeeling gevolgd. - De juiste volgorde der gebeurtenissen in dien vreeselijken nacht en opgevolgden nog vreeselijker morgen is moeijelijk na te vorschen, omdat de Evangeliën, elkander aanvullende, telkens nieuwe bijzonderheden bevatten, welke men niet altijd op de geschikte plaats weet in te lassen; maar hij, die zich aan een Juridisch-Theologisch onderzoek wagen wil, moet althans daaromtrent alles tot zekere mate van klaarheid weten te brengen; dit missen wij intusschen bij den Schrijver, zoowel wat de teregtstelling voor cajaphas en den Raad betreft, als ook omtrent hetgeen bij pilatus is voorgevallen (⋆). Wij vinden hier zelfs nog meer in het oog loopende onbestemdheid en tegenstrijdigheid. Vergelijkt men bl. 43, 63, 65 (eene citatie uit dupin) en 68, dan is het inderdaad twijfelachtig, of de Schrijver bedoelt, dat de Joodsche Raad werkelijk een formeel vonnis heeft gegeven, waarna de stadhouder (na eigen onderzoek) slechts een exsequatur had toe te voegen, dan wel of de Joodsche Raad geene uitspraak te doen had, maar alleen pilatus een vonnis had te wijzen. Naar onze meening was de Joodsche Raad bevoegd tot het uitspreken van het doodvonnis, maar was de ten uitvoer legging afhankelijk van en toevertrouwd aan de zorg van de Romeinsche overheerschers. Nergens leest men dan ook, dat pilatus een eigenlijk vonnis zou geveld hebben, zelfs niet op den Lithostrotos; het was slechts eene overgave van jezus om gekruisigd te worden. Volgens den Schrijver heeft het soms den schijn, alsof pilatus,
telkens als hij van jezus' onschuld getuigde, een vonnis zoude hebben uitgesproken! - Omtrent het oogmerk der verzending naar herodes, voldoet ons de Schrijver evenmin; er blijkt niet, dat pilatus jezus aan herodes zond, opdat deze als bevoegd regter zou besluiten over het al of niet ter dood brengen, maar pilatus wilde dat

{==201==} {>>pagina-aanduiding<<}
herodes zich zou verklaren over de schuld of onschuld van jezus; ten einde voor zich een beteren maatstaf van beöordeeling te hebben. De geeseling wordt ook, onzes inziens, door den Schrijver niet uit een juist Juridisch oogpunt beschouwd. Wanneer men let op het: ‘niets des doods waardig.... zoo zal ik hem dan kastijden en loslaten,’ dan blijkt daaruit ten duidelijkste, dat wij hier de geeseling als eene ligtere straf hebben te beschouwen, welke pilatus den onschuldigen Heer, als ware het voor een ligter vergrijp, deed ondergaan, en waarmede bij dacht de Joden te bevredigen.
Het ontbreekt overigens niet aan aanhalingen uit het Romeinsche regt, die zelfs (zeer te onpas) worden aangetroffen ter plaatse, waar over de Joodsche getuigen, beschuldigers, regters gehandeld wordt!
Een curieuse bijdrage tot dit werk is het op bl. 112, v., in de noot, medegedeelde verdichte vonnis, hetwelk pilatus zou gewezen hebben; waaromtrent de Schrijver zich nog de moeite gegeven heeft eenig onderzoek in het werk te stellen, van hetwelk het resultaat in een paar bijlagen (bl. 123-125) wordt medegedeeld, en waardoor het logenachtige van de opgave, omtrent de plaats waar dit stuk zou gevonden zijn, te allen overvloede wordt bevestigd.
Wij besluiten daarmede onze aankondiging, - zonder eene eigenlijke opgave te doen van den ganschen inhoud van het werk; doch men kan zich dien gemakkelijk voorstellen, wanneer men slechts bedenkt, dat de Schrijver de orde der lijdensgeschiedenis (gelijk hij zich die voorstelde) bij zijn betoog is gevolgd: wil men eene breedere inhoudsopgave, men zie bl. 8 en 9, waaronder de eenigzins zonderlinge rubriek van ‘voorloopige aanmerkingen’ een gedetailleerde opgave voorkomt; wij vinden ze niet fraai genoeg om ze hier over te nemen.
Wat eindelijk de uitvoering van het werk betreft, die is zeer leelijk, niet wat den druk, maar wat de correctie en het papier betreft. Er is eene lijst van drukfouten achter het werk, waarop echter slechts een klein gedeelte voorkomt: wij willen er nog maar eene, als proeve, op-
{==202==} {>>pagina-aanduiding<<}
geven: bl. 116, leest men van ‘eene initio petincipii’ in plaats van ‘petitio principii.’ Waarlijk de uitgevers hadden den ouden man in de correctie de hand wel mogen bieden.




Gaan wij eene nieuwc barbaarschheid te gemoet? Eene voorspelling van Niebuhr. Redevoering door J. van der Hoeven, Hoogleeraar te Leyden. Te Leyden en Amsterdam, bij J.H. Gebhard en Comp. 1849. In gr. 8vo. 47 bl. f :-50.

Deze redevoering werd, blijkens het voorberigt, door den Schrijver in 't begin van dit jaar opgesteld, en, na in verschillende Maatschappijen te zijn voorgedragen, op vereerend verzoek in het licht gegeven.
De aanleiding tot het vervaardigen van dit opstel was een brief uit Berlijn, waarin, onder afkeuring van de jongste revolutionaire bewegingen, de vrees werd geuit, dat de voorspelling van niebuhr: dat wij eene nieuwe barbaarschheid te gemoet gaan, wel eens kon bewaarheid worden.
De gang der denkbeelden in de redevoering is kortelijk deze.
Alles is wisselvallig; dus is ook de beschaving aan die wisselvalligheid onderworpen en maakt wel eens plaats voor barbaarschheid. Waardoor kan het nu veroorzaakt worden, dat: vorige beschaving der volken door barbaarschheid vervangen wordt?
Tot beschaving is vooreerst welvaart en een gerust bezit van eigendom noodig. Dit wordt door het communisme vernietigd.
Ten tweede wordt daartoe eene verlichte regering vereischt, die orde en wet handhaaft. Zulk eene regering vervalt, wanneer, gelijk in Rome, aan de soldaten, of, gelijk men tegenwoordig wil, aan het gemeen de oppermagt wordt in handen gegeven.
Ten derde wordt de beschaving door het onderwijs voortgeplant. Als dat verwaarloosd, of, gelijk tegen-
{==203==} {>>pagina-aanduiding<<}
woordig, eenzijdig gemaakt wordt, vervalt de beschaving of zij wordt gebrekkig.
Ten vierde behooren Godsdienst en zedelijkheid tot het wezen van den mensch, en zonder deze is geen beschaving mogelijk. Met Godsdienst en zedelijkheid is het tegenwoordig treurig gesteld.
Een paar goede teekenen des tijds staan hier tegenover. Frankrijk wordt niet meer zoo onbepaald bewonderd, en de vaderlandsliefde is meer opgewekt. Ook hebben wij reden om te hopen, dat de Voorzienigheid wel met edele denkbeelden bezielde hervormers zal doen verrijzen.
Dezé korte schets moge volstaan, om eenig denkbeeld van de redevoering te geven. Wij hopen, dat menigeen daardoor moge opgewekt worden, om die redevoering zelve te lezen. Een paar aanmerkingen moeten wij ons echter veroorloven.
Het komt ons voor, dat de Hooggeleerde Schrijver te veel aan zwaarmoedige denkbeelden heeft toegegeven. Onze veelgeroemde beschaving is eigenlijk in het bezit van betrekkelijk zeer weinigen; doch de massa is nog alles behalve beschaafd. Die massa gevoelt tegenwoordig hare kracht en zoekt zich te verheffen. Daarvan vreezen vele weldenkenden kwade gevolgen voor de beschaving; maar wij zeggen met schiller:

Vor dem Sklaven, wenn er die Kette bricht, 
Vor dem freien Menschen erzittert nicht. 

Wij gelooven nog te veel aan het gezond verstand der volken, om, ook al laat men het vertrouwen op het bestuur der Voorzienigheid buiten rekening, anarchie als het eind-resultaat, waar alles heen leiden moet, te beschouwen. Wij verwachten veeleer, dat juist door die geweldige schokken de groote massa meer uit haren vroegeren sluimer zal ontwaken, en de beschaving, in plaats van te vergaan, juist algemeener zal worden. Het is wel meer in de wereldgeschiedenis aanschouwd, dat een strijd op leven of dood door een hoogeren bloei der beschaving gevolgd werd.

{==204==} {>>pagina-aanduiding<<}

Ook het gemis aan Godsdienst komt ons minder onrustbarend voor. Dat er eene Oppermagt bestaat, die de wereld regeert, is zoo zeer in het menschelijk hart gegraveerd, en wordt zóó duidelijk door de natuur gepredikt, dat een geheel volk niet op den duur ongodistisch kan blijven. De vorm, waarin het Godsdienstig bewustzijn zich uitspreekt, moge veranderen; doch de Godsdienst is het wezen van den mensch, en daarom zeggen wij met zegemond in den baeto:

Dies weet mijn toeverzicht geen gissingen te mak en, 
Dat Godtheit emermeer uit het geloof zal raken. 

Dit is ook door de ondervinding bevestigd, toen de Godsdienst door napoleon met goedkeuring van het grootste deel der Fransche Natie hersteld werd. Dat er evenwel nieuwe hervormers noodig zijn, en dat zij zullen opstaan, gelooven wij met den Schrijver, en juist deze hoop draagt niet weinig bij, om ons gerust te stellen.
Ook op den vorm der redevoering hebben wij eene enkele aanmerking. Op bl. 13 en volgg. wordt gesproken over de vraag, of de beschaving een wezentlijk goed is. Deze redenering, hoe belangrijk op zich-zelve, is dáár, naar ons inzien, niet op hare plaats. Zij behoort eigenlijk in de inleiding.
Taal en stijl van de redevoering zijn zoodanig, als van zulk een Redenaar te verwachten was, en de uitgever heeft gezorgd, dat ook het oog van den lezer door een daaraan evenredig uiterlijk wordt bevredigd.




Letterkundige bijdragen tot de geschiedenis van den Tabak, de Koffij en de Thee, door Dr. G.D.J. Schotel. Te 's Gravenhage, bij P.H. Noordendorp. 1848. In gr. 8vo. 213 bl. f 2-25.

In No. XII van het vorige jaar werden de bijdragen tot de geschiedenis van den tabak beschouwd; wij ver-
{==205==} {>>pagina-aanduiding<<}
vullen nu onze belofte, om ook uit die over de koffij en de thee iets mede te deelen. Het werk is zoo rijk in zaken, dat er veel aan kan worden ontleend zonder 't te verarmen; doch wij zullen spaarzaam te werk gaan. Of ezau zijn eerstgeboorteregt aan jakob voor een aftreksel van koffij verkocht; of abigaël geen geroost koorn, maar gebrande koffij aan david ten geschenke gegeven; of homerus de droefheid van helena door koffij verdreven; of virgilius de koffij onder den naam van Colocasia bezongen hebbe, laten we in het midden. Ook de overleveringen omtrent de ontdekking van de koffij in het Oosten en van de thee in China, en de schat van opgaven, betreffende de invoering en de geschiedenis dier algemeen beminde dranken in andere landen, gaan we voorbij. Alleen uit hare geschiedenis in ons Vaderland willen we hier en daar iets aanwijzen, den lezer ten genoegen, en om het werk te doen waarderen naar verdienste.
De koffij en de thee worden ieder afzonderlijk behandeld. - Op aandrang van den Amsterdamschen Burgemeester en Bewindhebber van de O.I. Compagnie, nicolaas witsen, deed johannes van hoorn, Directeur-Generaal van Neêrlandsch Indië, den koffijboom uit Arabië naar Java komen. Dit gebeurde tegen het einde der XVIIde eeuw, doch de hevige aardbevingen van 1699 en 1706 vernietigden de plantaadjen in de nabuurschap van Batavia. In 1718 deed de latere Directeur-Generaal zwaardecroon nieuwe boomen uit Arabië aanvoeren. Omstreeks 1720 werd de koffijboom naar Suriname overgebragt. Het jaar, waarin men hier te lande begon koffij te drinken, is niet bekend. Op den inventaris van het zilverwerk, nagelaten door de in 1675 overleden weduwe van frederik hendrik; vindt men geen koffijgereedschap; maar in 1689 waren te Amsterdam reeds koffijhuizen, zoo drok bezocht, dat de Regering er een impost op legde. Later begon men de koffij te gebruiken bij 't vannen ('t bezoeken der kraamvrouwen) in plaats van den gebruikelijken rijnwijn met suiker en kaneel, en vervolgens koffijgezelschappen (kransjes) op te rigten. Men dronk ze

{==206==} {>>pagina-aanduiding<<}
aanvankelijk zoo wel met honig als suiker. De Haagsche hopjes werden uitgevonden voor of door den Thesaurier-Generaal hop, die de koffij zonder water wilde gebruiken. Van lieverleê kreeg de koffij toegang tot de ontbijttafel; doch vele ouderwetsche deftige gezinnen bleven er, tot in de helft der XVIIIde eeuw, 't oud-vaderlandsche bier of mede verkiezen, en op vele dorpen kwam de koffij nog eerst veel later in zwang. In den beginne waren de geneesheeren schier algemeen voorstanders van de koffij, en velen schreven haar zelfs aan hunne zieken voor; doch later begonnen zij haar nut zoo wel in de geneeskunst als in het dagelijksch gebruik te betwijfelen. Ook de gevoelens van schrijvers en dichters liepen hemelsbreed uiteen. Samuel sylvius bezong hare deugden in zijn uitvoerig gedicht: ‘de lof van koffi,’ waaraan wij de volgende verzen ontleenen:

Voor hoofdpyn, tandpyn, jigt en zinking, podagra, 
Komt d'edle koffi-drank niet weinig ons te stâ: 
't Geneest amborstigheid, den hoest, benaauwden adem, 
En wat de long meer, met zyn pypen, quaad omvadem, 
't Bloedspouwen, fluimen en verstoppinge in de borst, 
Wanneer de mensch het lyf tot énen ballast torst. 
Maar 't is onmooglyk 't quaad in een reis quyt te raken, 
Men moet volharden; want wat konstenaar kan maken 
Op énen dag een groot en hérelyk gebouw, 
Dat alle stormen van 't vernielen tarten zou? 
De koffi-drank, ten top van eere alom te roemen, 
Mag ik met reden wel der nieren balsem noemen, 
Die 't nierslot opensluit, de taaie slym ontdoet, 
En werkt, dat kolk en gruis ter lozing zakken moet. 
Het alcali ontsluit de pypjes van de nieren, 
En d'oli, die verzagt, gaat door de deeltjes zwieren, 
Verdunt de lymigheid, en maakt die week en glad, 
En smeert de lydingen van yder watervat, 
Dat alle snydinge in een blik word weggenomen, 
En 't groeien van den steen gestuit en voorgekomen. 
Zoo iemands ógen zyn gelyk van éne mist 
Betogen, dat hy zig somtyds in 't zien vergist, 

{==207==} {>>pagina-aanduiding<<}

Of in geen glans of gloed schept énig welbehagen, 
Nog 't ligt der zonne, 't oog des hemels, kan verdragen, 
En dat hy druipingen uit volle schalen loost, 
In d' edle koffi is een veilige ógentroost. 
Stond eerbaarheid het toe, te schryven voor de vrouwen, 
Wat zy behoorden van de koffi-drank te houwen, 
Een artzeny zoo goed, zoo heilzaam en zoo nut, 
Die zulk een menigte van vrouwgebreken stut, 
De zware stormen van den bloedstroom kan verzagten, 
Natuurlyk opstopt, en dan weêr verwekt de kragten: 
Maar 't zal wel best zyn, dat myn yver strykt en zwigt, 
Om hier geen teder oor te quetsen met myn digt. 

Van dien sylvius zijn ons geene levensbijzonderheden bekend, maar 't in vele opzigten meesterlijk gedicht, een kort begrip van de eerste gevoelens der Medici, doet denken, dat ook hij-zelf de geneeskunst beoefend heeft. Geheel anders dacht van effen, die menig blad van zijn Spectator aan de koffij heeft toegewijd. ‘Dat doodelijk en verderfelijk coffij- en theewater’ - roept hij in een zijner vertoogen uit - ‘sleept er jaarlijks vele ter aarde: de meeste of een groot gedeelte van onze hedendaagsche moedertjes brengen een deel zwakke en krachtelooze schepsels ter wereld, omdat zij haar gestel reeds vroegtijdig verdorven hebben door het ordinaire vergift, en hoe meer die verderfelijke gewoonte de overhand krijgt, hoe ongelukkiger immers. Onze voorgaande eeuw heeft zeker in ons vaderland sterker menschen uitgeleverd als de tegenwoordige, en om daarvan overtuigd te zijn, beschouw maar eens die uitmuntende en veelvuldige afbeeldsels van onze voorvaderen, zoo als de meeste doelzalen der Hollandsche steden dezelve representeren. Wat ziet gij daar mannen met ruggen, en wat hebben zij koppen! Wat kleur ligt er op deze bollen! Hoe fors zijn armen en beenen gespierd! 't Zijn herculessen bij onze hedendaagsche saletloopertjes, en waarvandaan dit verval? Alleen door het misbruik van die geliefde coffy en thee.’ - ‘Wanneer rogge of tarwe in al te vochtigen of moerassigen grond staan, zoo komen zij in het

{==208==} {>>pagina-aanduiding<<}
geheel niet voort,’ schreef een ander, ‘of zij leveren slechts stroo en geen zaad. Zoo gaat het ook met den mensch, die altijd drinkt en geen vaste spijze zoekt. Gelijk de vliegen, die geen vuur in zich zelven hebben, en alleenlijk door de uitwendige warmte bezield worden, bij gebrek van deze laatste wegvallen; zoo zijn ook de menschen, die te veel dunnen, warmen drank gebruiken. Zij onderdrukken hunne natuurlijke warmte en bederven hunne eigene vochten, om zich met vreemd vuur en vocht te ondersteunen.’ - Intusschen waren de koffijhuizen, die, omstreeks 1680, al spoedig in de groote en kleinere steden werden opgerigt, hier te lande gelijk elders (in Frankrijk vooral) de zeden bevorderlijk, daar zij het volk uit de tap- en klaphuizen lokten en oorzaak werden, dat het misbruik van wijn en sterken drank, waaraan grooten zoo wel als geringen zich schuldig maakten, aanmerkelijk verminderde. De eerste koffijhuizen hadden niets aan te bieden dan koffij, en stonden ook maar eenige uren van den dag voor de bezoekers open. Zij vonden hun ontstaan in Engeland, waar zij de vergaderplaatsen waren van de edelste vernuften. Meer bepaald naar het Engelsche modèl werd er een te 's Hage opgerigt in het korte Voorhout, over den tegenwoordigen schouwburg, en spoedig daarop ook het Fransche koffijhuis op het Plein. In de kringen, die er zich vormden, ontstond de lust om door tijdschriften den volksgeest te leiden, en men heeft er verscheiden zeer belangrijke werken aan te danken. Te Amsterdam stond in eene koffij- of collegiekamer voor den schoorsteen, met het jaartal 1707:

Die in deez broedrenkring met gratie wil verkeeren, 
Die foppe of wordt gefopt en moet nog foppen leeren. 

Een collegie, daar in 1788 opgerigt, kreeg naar dit opschrift eerst den naam en naderhand ook de plooi van het foppaadje-collegie. Scheltema was er van 1792 tot 1795 lid van, en leerde er veel, bij jok en ernst.
De thee was, in het begin der XVIIde eeuw, onzen

{==209==} {>>pagina-aanduiding<<}
vaderlandschen geleerden nog slechts bij geruchte bekend. Men wil echter, dat de Hollanders er de Franschen reeds omstreeks 1630 mede bekend gemaakt, en ze te Parijs toen verkocht hebben voor 30 livres het pond. Tegen het midden dier eeuw begonnen enkele geneesheeren haar voor te schrijven tegen de kramp en de koorts en als morgendrank aan te bevelen. Het meest kwam zij in trek door de philosophische geneeskunde van Dr. van helmont, die beweerde, dat het aderlaten zondig was, wijl God verboden heeft menschenbloed te vergieten. Zijne aanhangers en leerlingen gingen nog verder, bewerende, dat ook 't gebruik van purgeermiddelen zonde was, daar zij het bloed verminderen. Dezen artsen kwam de warme thee zeer te stade. Zij overreedden het volk, dat men door middel van de thee alleen zijne gezondheid kon bewaren, wijl zij het bloed verdunde, het zweet en de waterlozing bevorderde, de scherpe, zoute sappen en de steenachtige verhardingen ontbond, de ingewanden opende, de spijze hielp verteren, scorbut, jigt en podagra genas, in alle ziekten de hitte verkoelde en een zéker middel was tegen de koorts. - ‘Thee was een secreet voor alle sieckten en kranckheden, boven alles te achten wat de apotheek inhoud.’ - De ijverigste leerling van Dr. helmont was Dr. decker van Alkmaar, bijgenaamd bontekoe, naar zijns vaders uithangbord. De sangradoos der eeuw noemden hem ‘het wonder der aarde, der artsen vorst, wiens schriften heilig waren, en met wien de artsenij stond of viel:’ hetgeen niet belette, dat de liefhebbers van aderlatingen en purgeermiddelen hem voor een ‘snorker, weetniet, lijfdooder, plattert en windblazer’ uitmaakten. In zijn berucht Tractaat ‘Gebruik en Misbruik van de thee,’ raadde hij aan, dat men 50, 100, ja 200 kopjes er van
achtereen moest drinken, gelijk hij-zelf op een voor- en namiddag gedaan had. De beoordeelaar van zijn werk, in de Haagsche mercurius, schreef: ‘dat bontekoe door het menigvuldige theedrinken zijne balsamieke sappen zoo zeer verdroogd had, dat zijne ge-
{==210==} {>>pagina-aanduiding<<}
wrichten schenen te rammelen als castagnetten, wanneer hij voor den wind naar iemand toekwam.’
‘Vóór het jaar 1680,’ zegt de Heer schotel (bladz. 191), ‘is het mij niet gebleken, dat de thee, als drank, bij onze voorvaderen gebruikt werd; sedert kwam zij eerst bij enkele aanzienlijken, later bij den burger in zwang, en verdrong bij de eersten de spaansche en alsemwijnen, bij de laatsten de mede en het bier, de gewone dranken bij het vroegstie en het noenmaal. Hoe algemeener de thee werd, hoe meer zij in prijs steeg. Men gaf 40 tot 100, ja tot 120 gulden voor een pond beste thee; men droeg er roem op ‘een dunne tong te hebben, om ze wel te kunnen proeven. De vrouwen, hare dienstmaagden niet vertrouwende, togen zelve naar den theewinkel, lieten zich in de vinkepotjes proefjes zetten, en kochten na gekeurd te hebben. Hier en daar begonnen zij ook theegezelschappen aan te rigten. Te twee of drie ure na den noen, kwamen de gasten bijeen en schikten zich rondom de fraai verlakte, soms met zilver en perle d'amour (paarlemoer meent de Schrijver) ingelegde theetafels, waarop de porseleinen, met goud of zilver beslagen. Chinesche of Japansche serviezen, waartoe vinke-, saffraan-, en theepotten, suikerdoozen, confituurbakjes met gouden vorkjes en walvischbeentjes behoorden, en waarvoor sommigen meer dan 100 ducatons hadden moeten betalen, hen wachtten. Na verschillende theesoorten uit de kleine proefkopjes gedronken te hebben, bepaalde men zijne keus en gebruikte men de thee uit grootere koppen met saffraan en suiker, doch zonder melk. Geurden de gasten op, dan was de thee goed, en de gastvrouw tevreden; men noemde deze opgeuringen (oplispingen) Haagsche theecomplimenten. Geurden zij niet op, dan werd de thee veroordeeld. Na een tien-, twintig-, sommigen spreken van veertig- of vijftigtal koppen thee ingeslorpt te hebben, en daarbij een genoegzame hoeveelheid confituren en banket genuttigd te hebben, verscheen de brandewijnkom, met den
grooten lepel of het afzakkertje, waarna de partij gesloten werd. Niet

{==211==} {>>pagina-aanduiding<<}
minder raakte men door de porselein en thee, dan door de tulpen- en actie-manie in lij. Honderden begonnen in te teeren en menig burgermans inkomen raakte in de vaart. De smaak van den thee raakte yder bekend. - In Holland moesten alle heeren en jufvrouwen dagelijks een of tweemaal hun theetje hebben. Ook de gemeene man kon het niet ontberen, “ofschoon hij er zoo vies uitzag, dat de vreemde figuren, die hij met oogen en mond maakte, genoegzaam uitwezen, dat dit kruid niet voor hem in de wereld was gekomen, en dat de thee zich scheen te belgen, dat ze van zulke lompe schepsels gedronken werd.” - “Thee kwam nooit te onpas, hetzij nuchteren, voor of na den noen, des avonds, wanneer ook gebruikt.” - “Zij was nooit kwaad, altijd goed, in den zomer dienstig om te verkoelen, des winters om te verwarmen” - “Zij was eene groote bevordering van gezondheid.” Enkele oude stijve burgers “konden het er niet mede kroppen; wilden zij tabackig water drinken, soo behoefde daertoe soo een grooten omslagh niet gemaeckt te worden.” - “Thee drinken was een dertelheydt, tyd en geldquistingh, die noyt by soo veel andere in het land moest komen.” - “Thee drinken was goddeloos, nutteloos; de thee onwaard, dat se van soo verre landen gebragt werd, en dat de gekken er soo veel voor uitgaven.” Zij hielden 't met de meepot, “want thee drooght menschelyve uit, en maekt rimpeligh en oud, wat off anderen er van seggen mogen, dat sy langh doet leven.” Sommigen stelden de porselein- en theemanie in hare belagchelijkheid ten toon in kluchtspelen, als de Belagchelijke Jonker (Amst. 1684), de Thézieke Juffers (Amst. 1701) of vermeldden “de aerdige voorvallen, die zich sedert weinig tijds tot Amsterdam, Rotterdam en den Haag, te Utrecht en elders op de koffij- en
theegezelschappen, zoo onder getrouwden als ongetrouwden, hadden toegedragen, met al de débauches en ongeregeldheden, die onder het pretext dezer laffe dranken gepleegd waren,” en berekenden de jaarlijksche schade, die door porseleinen en al de verdere poppenkraam, daartoe behoorende, werd veroorzaakt.’

{==212==} {>>pagina-aanduiding<<}

Met dit Oud-Hollandsch tafereeltje van den Heer schotel eindigen wij. - Tegenwoordig is de thee in ons Vaderland eene levensbehoefte, hoewel de geleerden nog steeds in gevoelen verschillen over hare nuttigheid. Sassenus prees nog niet zeer lang geleden de voortreffelijkheid van de thee, en hare bewonderenswaardige verdiensten in de geneeskunde; Dr. van maanen schreef, dat het misbruik van koffij en thee, hoezeer het tot geen dadelijken doodslag zal leiden, echter, even als het misbruik van sterken drank, den ondergang van huisgezinnen bewerkt, en langzaam doodt. Wij gelooven, met den Schrijver, dat het gezegde van vosmaer ‘matigheid in het gebruik van alles!’ bij het gebruik van thee, ook van koffij, behartiging verdient, even als bij het gebruik van alle levensbehoeften. Maar wij zeggen den Eerwaarden schotel na:
Er is ook voor de pen van matigheid te spreeken.
Het weinige, dat we uit den rijken schat dezer letterkundige bijdragen hebben medegedeeld, zal wel voldoende zijn, om elken schrijver, kunstenaar en verzamelaar van verdienstelijke boekwerken te doen inzien, dat het in hooge mate belangrijk voor hem is, en in het algemeen begrijpelijk maken, dat hier eene lektuur wordt aangeboden even onderhoudend als nuttig, en ver te waardeeren boven die van zoo menigen onbeduidenden roman. Wij wenschen 't werk een ruimen aftrek en den Schrijver met den volbragten arbeid geluk. Moge de bijval, dien hij ontmoet, hem opwekken, om 't publiek op méér zulke proeven van zijne oudheidkundige nasporingen te vergasten.
c.g.

Boheemsche novellen, door Uffo Horn. Te Amsterdam, bij Johs. van der Hey en Zoon. 1849. In gr. 8vo. VI en 285 bl. f 2-90.

Het is zeer wel mogelijk, dat, na den gunstigen indruk der schilderij van Nordstetten en zijne bewoners,

{==213==} {>>pagina-aanduiding<<}
deze, novellen veler aandacht zullen trekken. De meeste menschen kennen tot hiertoe van de Slavonische volkstammen weinig meer dan de namen; zoo dit niet reeds te veel is gezegd. De gebeurtenissen van de beide laatste jaren hebben ze levendiger ter sprake gebragt; en belangstelling in hunne zeden, beschaving en wijze van leven uitgelokt. Vandaar, dat eene aanschouwelijke voorstelling van de zeden en gebruiken dier volkstammen algemeen welkom zal wezen.
Daar heeft de Vertaler dezer novellen ongetwijfeld ook op gerekend. Men vindt hier tafereelen uit het Boheemsche volksleven ten platten lande, en dat is wèl gekozen; want het leven in de steden, de groote steden althans, is niet meer zoo karakteristiek afstekend, als het was vóór dezen. De algemeene Europesche toon wordt ook dààr meer en meer nagevolgd. Op het platte land, echter, blijft het eigendommelijke des volks langer en getrouwer bewaard.
Het is nu maar de vraag of deze novellen aan de verwachting des lezers beantwoorden? Zoekt hij aangename, levendige, losse, ook wel wat loszinnige vertellingen, dan zal hij het boek niet onvoldaan uit de hand leggen. De Schrijver verstaat de kunst, om zoo al niet de aandacht, dan toch de verbeelding zijner lezers te boeijen. Maar wenscht men met het eigenlijk Boheemsche volksleven innig bekend te worden; wenscht men dat oude, eenvoudige, sedert twee eeuwen gedempte, zoo niet vermoorde Slavonische volk te leeren kennen, dan zal men het werk slechts ten halve bevredigd digt slaan. Het eerste verhaal ‘de twee Studenten’ en het laatste ‘de Paschhampel’ voldoen eenigermate aan het oogmerk, doch ‘de ongelukkige Gouverneur’ kunt gij even goed in Duitschland of elders plaatsen, en het badverhaal in het gebergte heeft insgelijks weinig bepaald Boheemsch.
De Vertaler heeft gemeend, ons beschaafd publiek dienst te doen met een paar novellen onvertaald te laten, ‘omdat we,’ zegt hij, ‘opregt gesproken, wanhopen moesten, haar in ons vaderland eene vriendelijke ont-
{==214==} {>>pagina-aanduiding<<}
vangst te bezorgen. Het gaat daarin wat al te boersch, wat al te grof toe, voor onze meer gepolijste [meer zedelijke] lezers en lezeressen.’ Wij danken hem deswege; want zelfs in deze verhalen laat het moréle reeds vrij wat te wenschen over. Wij zijn er verre af van laag op kunst en beschaafde kunstenaars neder te zien, maar auerbachs ivo staat zedelijk veel hooger dan de jakob van uffo horn. En wat zullen wij zeggen van den Gouverneur, die, geroepen om een bedorven zoontje zoo niet op te voeden dan toch af te rigten, oogenblikkelijk op de dienstmaagd van het huis verliefd wordt, en te gelijk aan de moeder van het gezin eene onbetamelijke hulde brengt. Auerbach heeft eenen Lauterbacher schoolmeester, die reiner, heerlijker uitkomt.
Men zegge niet, dat het in het Schwartswald anders gaat dan op het platte land van het onbeschaafde Bohemen. Dat zou eene dwaling zijn. Daarenboven auerbach heeft ook geene idealen geschapen, geene idylle gezongen. Hij doet de gebreken zijner dorpelingen sprekend uitkomen; doch kieschheid en zedelijke reinheid gaven zijn penseel de kleuren. Er moge bij de Bohemer dorpelingen meer ruwheid heerschen in spreken en handelen, maar dat sluit niet volstrekt onzedelijkheid in. Doch genoeg daarover. Wij gelooven gaarne, dat het den Vertaler gelukken zal, door deze novellen een kwalijk gemutsten in een vrolijker luim te brengen, en de muizennesten uit zijn hoofd te drijven; maar begrijpen niet, hoe hij door dit geschrift ‘goede en edele gedachten zal opwekken.’
Druk en uitvoering laten niets te wenschen over. Het vignet stelt een echt Boheemsch tooneel voor, even vrolijk als de Schrijver het behagelijk vertelt.




Verscheidenheden betrekkelijk booze kunsten en wetenschappen, door eene phantastische wereld geschapen, en wel inzonderheid die der tooverijen en waar zeggerijen, zijnde eene rhapsodie van sprookjes van vroegere en latere dagen, uit onderscheidene schrijvers en mondelinge mede-
{==215==} {>>pagina-aanduiding<<}
deelingen verzameld, door den Schrijver van de volksverhalen en legenden. IIde Deel. Te Kampen, bij K. van Hulst. In gr. 8vo. 316 bl. f 3-:

De breedvoerige titel duidt genoegzaam aan, wat men in dit boek zal aantreffen. Minder dan in het vroeger door ons aangekondigde eerste deel liggen hier de dingen dooreen. De waarzeggerijen met hare verschillende hulpmiddelen maken er den inhoud van uit. Sommige van die zijn algemeen - andere zeer weinig bekend. Het meeste heeft betrekking op de provincie Groningen en omtrek, en het boek verdient opmerking als bijdrage tot de geschiedenis van het bijgeloof en volksgeloof. Veel is er in, dat de opmerking verdient van den naspoorder der volkszeden, volksgewoonten en volkstaal, bijeengebragt uit allerlei boeken en boekjes, somtijds vrij zonderling aangehaald; zoo als de juif errant van e. sue alleen onder den naam van eugène, Bladz. 185. De aanwijzingen van prognosticatie uit getallen en die uit kaarten volgens de beruchte Mlle normand zullen bij velen zeker diepe aandacht wekken. Jammer, dat het grootendeels vermakelijke boek ontsierd wordt door uitvallen, die het vermoeden wekken, dat het geloof aan waarzeggerijen niet het eenige geloof is, waarboven de Schrijver (onder de letters T. te U gemakkelijk te onderkennen) zich verheven acht. Ten minste wij gelooven niet, dat iemand van gezond verstand ons zal betwisten, dat onbepaald afkeuring verdienen, zinsneden als op bladz. 13: ‘In het heerlijke uitspansel, dat onbegrensd heelal, schreef God-zelf zijnen grooten naam in vlammend schrift, en gij zwartrokken predikt ons steeds uit onbegrijpelijke woorden an zwarte letters, door menschenhanden op ellendig papier van lompen afgedrukt (⋆), uit een duister boek, vol ongeregtigheden en tegenstrijdigs.’ Daar behoeven wij iets bij te voegen.

{==216==} {>>pagina-aanduiding<<}

Taal en stijl zijn vrij slordig. Het boek eindigt met deze zielroerende peroratie, na hoogklinkende woorden over politieke vrijheid: ‘Rust niet voor en aleer gij hebt wat het uwe is:

Licht naar waarheid, 
Vrijheid en openbaarheid, 

en gelijke regten voor allen en in alles!’




Goeden nacht van de Armen aan de Rijken. Dichtstukje van H. Tollens Cz., uitgegeven ten voordeele van de behoeftigen. Te Rotterdam, bij H. Nijgh. 1850. In gr. 8vo.

Voor dit ‘goeden nacht’ is geen prijs bepaald, doch er wordt menig zwaar boekdeel uitgegeven en drok verkocht, dat zoo veel niet opbrengt als deze poëtische kleinigheid van vijf wijdgedrukte bladzijden. Maar 't behoeft niemand te verwonderen. ‘Le Bienfaisant charme’ zegt voltaire, en 't is waar. Er is iets betooverend aanminnigs in de gedachte aan die Rotterdamsche vrouw (M.C. heet ze volgens 't voorberigt), die, onder den invloed van haar menschlievend hart, op den gelukkigen inval kwam, om den dichter eene wijze van verkoopen voor te stellen zoo nieuw in zich-zelve, als uitlokkend voor hem, en algemeen nuttig voor de armen. De genius, die haar 't gelukkig denkbeeld had ingestort, bestierde ook hare pen toen ze den Heer tollens verzocht, om nog eens eene soort van ‘bedelbrief’ te schrijven voor de hulpbehoevenden. De dichter kon, zegt hij, den ‘roerenden toon’ niet wederstaan, en schreef deze vlugtige coupletten - voor hem eene kleinigheid; maar het bleef er nu niet bij. Het Rotterdamsche fonds van weldadigheid dorcas, misschien wel door dezelfde menschlievende dame daartoe aangezocht, bezorgde den druk en de uitgave dier coupletten voor eigen rekening, zoodat de geheele opbrengst gaaf, zonder aftrek van eenige kos-
{==217==} {>>pagina-aanduiding<<}
ten, door de hulpbehoevenden wordt genoten, en dat niet door de hulpbehoevenden van eene enkele stad of plaats; maar door allen, 't geheele land door, waar exemplaren genomen worden: op elke plaats zóó veel als de exemplaren, die dáár genomen worden, opbrengen. Het gedichtje is alzoo in alle plaatsen, ten minste in alle steden verkrijgbaar, en overal werpt hij, die een exemplaar er van neemt, in een armbus, wat hij den armen heeft toegedacht. En wie is er nu, menschenvriend en vriend van den dichttrant van tollens, die een exemplaar niet gaarne nemen, en
zelfs de dubbele waarde er van niet gaarne offeren zou, opdat een rijke vrucht beantwoorde aan het goede zaad; en de nieuwe wijze van verkoopen eene uitkomst voor de behoeftigen hebbe, waardig aan de drieledige Rotterdamsche vereeniging, die in dezen zoo gelukkig als lofwaardig zamenwerkt: de menschlievende dame met hare vernuftig-edele gedachte, de dichter met zijne fraaije coupletten, en 't fonds dorcas met zijn geschenk in metalen; een geschenk hetwelk aanzienlijk mag heeten, als 't waarheid is, dat er reeds acht duizend exemplaren van het ‘goeden nacht’ genomen zijn, en dat het fonds al de kosten van druk, papier enz., uit eigen kas betaalt.
Eene beoordeeling der coupletten, zoo als men die elders leverde, moet men hier niet verwachten. Al ware er iets op 't gedichtje aan te merken, wij zouden 't onbescheiden achten als we vergaten, dat het een vlugtig geschreven gelegenheidsstukje is, aan de armen geschonken. De dichter zegt zelf: ‘dat het zwarigheid inheeft, ten tweeden male op hetzelfde onderwerp iets nieuws zamen te stellen,’ - die zwarigheid is des te grooter, wanneer men de eerste maal in de behandeling van 't onderwerp zoo meesterlijk is geslaagd. Maar als we uitzonderen: ‘dan wij 't kunnen’, in couplet 6, voor: ‘dan wij 't ons kunnen,’ en: ‘Ziet! 't’ - Hoort! 't,’ in couplet 11; zouden we niet weten, wàt méér aan te merken op dit gedichtje, zoo vlugtig als 't is. En hoe zouden we, daarentegen, de schoonheden opsommen, die er

{==218==} {>>pagina-aanduiding<<}
zich in aanbieden, en over welke, tot onderwijzing van jonge kunstoefenaars, gemakkelijk een boekdeeltje ware vol te schrijven; ofschoon de billijkheid ons gebiedt er bij te voegen, dat 't ook voor een gedeelte schoonheden zijn, zoo als ze niet in de verzen van den Heer tollens alleen, maar in die van elk geboren, en door vlijtige kunstoefening gevormden dichter gevonden worden. Ten aanzien van 't eigenaardige der verzen van onzen beminden volksdichter kunnen we echter een enkelen wenk niet onderdrukken. Wij lazen onlangs weder ergens, dat 't geheim van dit eigenaardige in de allitératie en antithese ligt: - een magtspreuk voor welke in enkelen van des dichters stukjes misschien reden is te vinden, maar die door anderen volstrekt niet bevestigd wordt. Nemen we, b.v., de twee eersten dezer coupletten:

Een goeden nacht! een goeden nacht! 
Gelukkigen, uw hed is zacht: 
Gij moogt het hoofd op pluimen strekken; 
Al kraakt de sneeuw, al vriest het fel, 
Gij hebt het warm, gij hebt het wèl, 
Die u met dons en wol moogt dekken. 
 
Dat mag niet elk, die 't gaarne zou; 
Zoo menig slaapt niet in van kou, 
Die hongrig op zijn peul gaat leggen. 
God gaf niet elk - Hij gaf niet ons 
Een dek van wol, een bed van dons 
Noch zoo veel stof om dank te zeggen. 

Zien, hooren, herkennen we daar niet dadelijk tollens? - Is dat niet geheel zijn gewone greep, toon, trant en smaak? - Doch waar vindt men hier die allitératie en antithese? Wij zoeken er die te vergeefs. De verzen zijn er echter niet anders, vooral niet minder om. Waarin ligt dan in deze verzen 't geheim van dat eigenaardige? - In repetitie en gradatie, naar 't ons voorkomt. Maar dan ligt 't geheim, in 't algemeen, ook in nog iets anders. In vers 6 is de gradatie veronachtzaamd; er

{==219==} {>>pagina-aanduiding<<}
moest eigenlijk staan: ‘die u met wol en dons moogt dekken’ -; dons 't laatst, wijl dons edeler is dan wol. Waarom zou hier dan staan: ‘die u met dons en wol moogt dekken’? - Om de allitératie ‘die u met dons’ zal men zeggen. Maar wij gelooven aan eene andere reden: de muzijk van 't vers gedoogde 't niet; dat ‘dons moogt’ hort en bromt tegeneen, en wij zouden meenen, dat dáárom de gradatie der stoffen hier aan de harmonie der letterklanken is opgeöfferd. Harmonie van klankschikking, bij keurige eenvoudigheid in woorden, en kernige, vaak gelijkmatige kortheid van zinsnijding onderscheiden, naar ons begrip, de verzen van tollens veel méér, dan een vreemd gestadig terugkeeren van deze of gene zelfde poëtische figuur. Doch wat spreken wij enkel van den vorm?! - 't Geen die verzen, gelijk trouwens de verzen van ieder goed dichter, boven alles kenmerkt, ligt wel zéker in den geest, in de bijzondere opvatting en voorstelling der gevoelens en gedachten, die zij verzinnelijken, en van welke zij niet zijn af te zonderen.
Wij danken het liefdadig drietal, voor de armen. Ook de Boekhandelaren, die zich, in dit geval, de moeiten van het debiet zonder eenig voordeel schijnen te getroosten, verdienen lof en dankzegging. Moge de opbrengst van het klein, maar merkwaardig gedicht de verwachting alöm verre te boven gaan!
w.




Leonard en Lotje. Dichtstuk door E.W. van Dam van Isselt. Ten voordeele der noodlijdenden van den jongsten watersnood in Noord-Braband. Te Tiel, bij Gebr. Campagne. 1850. In gr. 8vo. 32 bl. f :-50.

Dit lezende, komen körner en diens Leyer und Schwert ons voor den geest. De beminde spreker in 's Lands vergaderzaal, wiens naam dit kleine werkje aanbeveelt, behandelt met dezelfde liefde het zwaard en de lier. Als een vijand onze grenzen van buiten bedreigt, treedt hij, met het eerste, aan de spits onzer dapperen; en als een

{==220==} {>>pagina-aanduiding<<}
waterwolf, aan de grenzen niet te keeren, in het hart onzer gewesten den weerloozen landman de vrucht van 't verledene en de hoop voor de toekomst ontrooft, en zijn huis en hof vernielt, grijpt hij in de snaren, om, als een andere amphion, door den invloed zijner toonen, weder woningen en welvaart te helpen bouwen op de plaats der verwoesting. Zoo deed hij, in 1827, met de eerste, zoo doet hij nu met de tweede uitgave van dit gedicht.
In eenvoudige, regt vloeijende verzen bezingt de dichter, nu zachtgevoelig, dan op krachtigen toon, de braafheid van leonard, de beminnelijkheid van lotje, en de gestrengheid van haren vader, die niet hooren wil van de liefde, welke hunne harten voor immer heeft vereenigd. Maar een doorbraak heeft plaats; ziekte belet den stuggen bloemhert te vlugten; zijn afgelegen woning loopt gevaar van in te storten; op den zolder wacht hij, met lotje, van alle hoop op redding verstoken, den dood. Daar klinkt de roepende stem van leonard. Met gevaar zijns levens heeft hij, in een ranke schuit, de vereenigde woede van water en wind getrotseerd. Het huis wordt bereikt, het tweetal gered, en de vader legt dankbaar de handen der gelieven ineen, terwijl hij sterft.
Wij hebben dit ongesmukt, dichterlijk tafereel met groot genoegen gelezen. Tot eene proeve van den stijl en den versbouw ontleenen we aan bladz. 8 en 9 deles, met welke leonards stervende vader afscheid neemt van den zoon, die aan zijn legerstede waakt:

Vrees God, en bid Hem aan, wat u op aard bejegen, 
Hetzij Zijn hand kastijde, of dat Zijn hand u zegen. 
Verdoem geen evenmensch omdat hij anders denkt, 
En anders Gode dankt voor 't goede, dat Hij schenkt. 
Vermij de onzinnigen, die Christen-pligt vergeten, 
In 't oordeel Gods te treên zich dwaasselijk vermeten. 
Blijf aan uw vaderland onschendbaar vastgehecht, 
Vervul, als burger, trouw den pligt u opgelegd. 
Zij regt en waarheid steeds uw vaste levensregel, 
En t eens gegeven woord een onverbreekbaar zegel. 

{==221==} {>>pagina-aanduiding<<}

Vereer hem dien zijn rang heeft boven u gesteld, 
Zoo lang hij bij dien rang ook deugd en braafheid telt. 
Wie de onschuld ook vervolg', wees gij haar tot een hoeder; 
Een lijdend evenmensch vinde in mijn zoon zijn broeder. 
Als dan die stond genaakt, waarop al 't aardsche scheidt, 
Dan volgt een goede daad u nog in de eeuwigheid. 
Eer haar, die onder 't hart u eenmaal heeft gedragen, 
Uw liefde zij de zon, die op haar laatste dagen 
Het zacht en koestrend licht van troost en vreugde schiet. 
Vaarwel mijn Leonard! vergeet uw vader niet! 

Schilderachtig is, op bladz. 21, de beschrijving van den winter en zijn vermaak.

De barre winter kwam, en schudde van zijn kleed 
De dikke vlokken af. Het schittrend sneeuwtapeet 
Bedekte alom het veld. Zijn adem stolt de vloeden, 
En dáár, waar kortlings nog de snelle schepen spoedden, 
Dáár is een vaste brug van spieglend ijs gelegd, 
Die de oevers, hoe verdeeld, nu vriendlijk zamenhecht. 
Nu staat ook de arbeid stil. De landjeugd vrij van zorgen, 
Die 't heden blij geniet, denkt aan geen dag van morgen, 
En zoekt de schaatsen op, en bindt ze vrolijk aan, 
En zwiert met blijden zin langs de onafzienbre baan. 

Doch genoeg om het gedicht eenigermate te doen kennen. - Op bladz. 23, reg. 7 v.o. is het woordje in uitgebleven. Wanneer, in regel 4 v.b. op bladz. 30, zal moeten zijn als weêr.
Wij bevelen de ‘leonard en lotje’ zonder eenige voorbehouding aan, en wenschen, dat het edel oogmerk des dichters vervuld worde, en de opbrengst van het werk zoodanig zij, dat ze iets wezenlijks beteekene voor de noodlijdenden, tot wier ondersteuning zij bestemd is.

w.




De zoon van den langen linnenwever. Eene geschiedenis voor jong en oud, door C. Mücke. Naar het Hoogduitsch door N. Frijlink. Te Amsterdam, bij H. Frijlink. 1849. In kl. 8vo. 162 bl. f :-90.



{==222==} {>>pagina-aanduiding<<}
De Bronswerker, of een onvermoeide arbeid komt alles te boven. door H. Zschokke. Naar het Hoogduitsch door H. Frijlink. Tweede druk. Te Amsterdam, bij denzelfden. 1849. In kl. 8vo. f :-75.

Mücke is schrijver van de zonderlinge avonturen van den schout klemm en zijn neef tolle, op hunne spoorwegreis naar den Bloksberg; - zschokke is schrijver van de uren aan de godsdienst gewijd. Hun beider rigtingen loopen hemelsbreed uit elkander, en zoo gaan zij dan ook in deze twee werkjes, hetzelfde doel zoekende, langs geheel tegenovergestelde wegen. Wij zouden tegen ons gemoed spreken, als we niet verklaarden te gelooven, dat de weg van zschokke de eenige is, die naar het doel geleidt. Hoe spreekt die ‘Bronswerker’ tot het verstand en gemoed. Wat menigte aangename lessen van levenswijsheid worden er in verkondigd, en bezegeld door de geschiedenis van den held des verhaals, met vader en zoon, ten goede; maar ook van andere handelende personen, tot hun verderf of ongeluk. Hoe boeijend, overredend, en aanlokkelijk om nóg eens, en nóg eens gelezen te worden is dat lieve boekje! Gewis niemand, oud noch jong, leest het zonder veel, zéér veel goeds er uit te leeren, en zoo levendig en diep in zich op te nemen, dat er tijden verloopen moeten eer het lieve nuttige boekje en zijne gulden lessen weder zijn uitgewischt. Eere hebbe zschokke! Zijne assche ruste zacht, en zijn gedachtenis leve lang onder de menschen, die hij lief had! Gelukkig de man, die aldus tot zijne tijdgenooten spreekt, en het geheim verstaat, om den weg te vinden tot hunne harten.
Geheel anders mücke. Hij geeft de akelige schets der onverstandige opvoeding eens eenigen zoons, door aartsdomme ouders van geringen stand en - de stuitende, walgelijke geschiedenis van dien jongen, die verleid, en verleidend, van kwaad tot erger komt, telkenreize zich wil opheffen, maar ook telkens als door de ijzeren hand van een onbarmhartig, onverbiddelijk lot, op nieuw wordt nedergestooten; een beminnelijk meisje - brave onschuldige dochter van gegoede, vrome ouders - als gade aan zijn

{==223==} {>>pagina-aanduiding<<}
rampzalig lot verbindt; vader wordt van lieve kinderen, en toch, armer en armer, slechter en slechter, oorzaak wordt van de ellende en den beklagenswaardigen dood van velen. Een soort van doemeling, van wien de Schrijver ten slotte zegt: ‘Hij bezat van zijne jeugd af groot eergevoel en een aandoenlijk hart, en bij goede opvoeding had hij een gelukkig mensch kunnen worden; een man, die veel goeds gedaan zou hebben. Wat was hij geworden?’ - ‘Hij hield zich voor een duivel, die nog niet in de hel kon, omdat het nog te vroeg was.’ Slagtöffer van wanhoop verdrinkt hij. Het leven van zulk een ongelukkige is eene marteling; maar het is ook eene marteling zulke historiën uit te lezen. Het afzigtige in de natuur brenge de schilder niet op het doek; het afzigtige in de zedelijke wereld, het duistere en stuitende in der menschen lotgevallen rake de Schrijver niet aan, vooral niet wanneer hij 't schouwspel er van aantreft bij den lageren stand. Wij kunnen dien ‘langen linnenwever’ niet aanprijzen; des te meer den ‘Bronswerker,’ en doen overigens hulde aan het vertalers-talent van den Heer frijlink, en aan de zorg, die hij draagt, voor eene goede uitvoering.




J. Herman de Ridder. Een Nederlandsch geschenk voor den Vorst van Eutopia. Eene Voorlezing. Te Gouda, bij G.B. van Goor. 1848. In gr. 8vo. 34 bl. f :-40.

Was het om de nieuwsgierigheid te prikkelen, dat de Schrijver dien titel gekozen heeft? Hij moet dan weinig vertrouwen hebben gehad in de degelijkheid zijner landgenooten. Het onderwerp toch, dat in die weinige bladen behandeld wordt, verdient niet alleen de opmerkzaamheid van allen, die het met Koning en Vaderland wèl meenen, maar houdt ook, zonder twijfel, de aandacht van velen reeds bezig. Wij zouden den titel gaarne duidelijker hehben gezien, want het werkje van den boekhandelaar ontvangende, zonden wij het terug, in de gedachte, dat het eene brochure zou zijn van den een of

{==224==} {>>pagina-aanduiding<<}
anderen politieken tinnegieter, en met dat soort van letterwerk verklaren wij niet veel op te hebben. Sedert zijn wij, door een onzer vrienden, op dit geschenk aan den Vorst van Eutopia nader opmerkzaam gemaakt, als betreffende de schandelijke onmatigheid onzer landgenooten in het gebruik van - sterken drank.
De inkleeding is geestig en de behandeling niet zonder vernuft. Wie het nog niet bezit, schaffe zich het werkje aan en make er kennis mede. Hij zal er uit zien, hoe verschrikkelijk veel kwaads die pest der maatschappij in Nederland berokkent; dat zij aanleiding geeft tot allerlei misdaden, die den mensch bezoedelen, ja dat kinder-, vader- en moedermoord het misbruik van sterken drank tot eerste oorzaak hebben.
Welke schatten van gezond voedsel, door God in zijne barmhartigheid geschonken, menschelijke verkeerdheid in een vergif voor de ziel verandert, kan uit de volgende opgave blijken, aan bladz. 19 ontleend.
In Nederland worden jaarlijks 25 miljoen kannen genever gedronken. Daartoe heeft men ten naastebij 680,000 mud koren noodig, waaruit 83 miljoen pond roggebrood kan gebakken worden. Verondersteld, dat één pond roggebrood genoeg is tot voedsel voor één dag, dan kunnen 227,397 menschen daardoor het geheele jaar gevoed worden. Het tot vloek van het menschdom in genever veranderde en in Nederland verbruikte ‘vloeijende vuur,’ zou, ingevolge de weldadige bedoelingen van onzen Schepper, als roggebrood verbruikt, een tiende onzer bevolking kunnen voeden. - Bovendien wordt tot die 25 miljoen kannen jenever nog gebezigd zoo veel garst, dat elf miljoen koppen gort daaruit zouden verkregen worden. Hoeveel voedingstof gaat reeds alleen op die wijze verloren!
De platen: de flesch en de kinderen van den dronkaard hebben in Nederland menigeen de oogen geopend; de Vereeniging tot afschaffing van sterken drank is sedert ruim zes jaren niet zonder zegen werkzaam; en toch - hoe vele duizenden landgenooten zijn nog aan het misbruik der verpestende sterke dranken verslaafd! In 1847 is daarvoor, zoo als uit eene berekening van den geachten Schrijver

{==225==} {>>pagina-aanduiding<<}
blijkt, door ieder ingezeten van Nederland dooreengenomen, man, vrouw en kind, rijkaard en bedelaar, vijf gulden betaald. - Is het wel noodig hier nog iets bij te voegen!?




Opstellen ter vertaling in het Latijn, voor Etymologie, zoowel als Syntaxis, door C.W. Volcke, Phil. Theor. Mag. Lit. Hum. Doct. Conrector der Latijnsche School te Zierikzee. Eerste Stukje, Etymologie. Te 's Gravenhage, bij J.M. van 't Haaff. 1847. 122 bl. f :-50.

Id. Tweede Stukje. Syntaxis. Eerste Classe. 1847. 120 bl. f :-50.

Id. Derde Stukje. Syntaxis. Tweede Classe. 1847. 121 bl. f :-50.

Id. Vierde Stukje. Syntaxis. Derde Classe. 1847. 133 bl. f :-50.

Id. Vijfde en laatste Stukje. Opstellen tot oefening in den Latijnschen stijl. 1848. 113 bl. f :-50.

De redenen, welke den Schrijver hebben aangespoord tot het uitgeven dezer opstellen, worden in de voorrede van het eerste stukje opgegeven. Dáár zegt hij dat ‘een geleidelijke voortgang van het gemakkelijke tot het moeijelijke, en eene gedurige en geregelde herhaling van het reeds geleerde, de hoofdvereischten zijn van ieder leerboek in het algemeen en van eene verzameling van opstellen in het bijzonder.’ Niemand zal deze waarheid in twijfel trekken; repetitio est mater studiorum is een oud en algemeen als waar erkend woord.
‘Voor zoover mij toch bekend is,’ aldus vervolgt de Schrijver, ‘bestaat er in onze taal geene verzameling van opstellen die aan de opgenoemde vereischten voldoende beantwoordt. Bepaaldelijk is het de Etymologie, welke mij toeschijnt, dat tot nu niet genoegzaam is behandeld, ofschoon eene grondige kennis van deze toch een onmisbaar vereischte is.’ De laatste woorden bevatten zeker

{==226==} {>>pagina-aanduiding<<}
eene onbetwistbare waarheid; in hoeverre 't met de eersten het geval is, laten wij aan ieders oordeel over. Of de Schrijver zijn voorgesteld doel, om iets beters te leveren dan wij tot nog toe bezitten, bereikt heeft, zal uit eene naauwkeurige beschouwing van ieder boekje in het bijzonder blijken.
Eerste Stukje. Dit stukje bevat honderd vijftig Themata, waarvan twee-en-vijftig de nomina, vijf-en-negentig de verba en drie de adverbia behandelden. Jammer is het dat de Schrijver voornamelijk niet bij dit stukje, zoo als hij bij het vierde gedaan heeft, eene opgave der regels, zoo als zij in de grammatica van madvig, of zoo hij die niet goedkeurde, in die van een ander te vinden zijn, er heeft bijgevoegd. Hierdoor zoude het geheele stukje veel gewonnen hebben; onder anderen zoude het dan voor den leerling nuttiger geweest zijn, in thema zes, zeven en acht de opgave der genitivi achterwege te laten: omne nimium nocet. De adiectiva anomala in thema zeven-en-twintig zouden eene betere plaats gekregen hebben. De leer der perfecta en supina zoude bij eene verwijzing op madvig's Hoofdst. 17-20 zeker niet geleden hebben, enz. Ware het niet beter geweest in een leerhoek de i in plaats der j te gebruiken in woorden, als ianua, iocus enz.? De leer der coniugalio periphrastiea, welke in thema 145 en 146 wordt behandeld, zouden wij liever naar de Syntaxis verbannen zoo als madvig dit ook gedaan heeft, zie § 116 en § 382-385. Deze hier te behandelen, zoude den leerling reeds vroegtijdig in den waan brengen, (om het eerste voorbeeld in thema 145 te kiezen) dat laudabo en laudaturus sum hetzelfde beteekenen. De achter dit stukje gevoegde woordenlijst van bladz. 105-122 is vrij volledig.
Tweede Stukje. In het narigt, waarmede het boek begint, ziet men ten duidelijkste hoe veel beter het zoude geweest zijn; indien de geleerde Schrijver eene bepaalde Crammatica tot rigtsnoer had genomen. Immers de daarin opgegeven regels zijn onvolledig: bijv. Als sum in den ace. cum inf. staat, staat het volgende substantivum of adjectivum ook in aceusativo. Zoude dit niet met alle verba substantiva het geval zijn? Bij si, nisi en bij quum, als

{==227==} {>>pagina-aanduiding<<}
het beteekent als, toen, wanneer, staat bij het impf. en plusqpf, de conjunct. Is dit algemeen waar? Men zie over het gebruik van si en nisi. Madvig § 380 en 381. Zal men bijv. het volgende uit thema 179, indien gij met mij gaat, zal het mij aangenaam zijn, niet moeten vertalen si mecum ibis enz.?
Dit stukje bevat honderd vijftig themata, welke allen de eerste regels der syntaxis, als praeposities, accus. c. inf, ablat. absol. interest en refert enz. behandelden. De geleidelijke voortgang, waarvan door den Schrijver in zijne voorrede op dit stukje gesproken wordt, hebben wij vergeefs er in gezocht. Over het algemeen zullen de themata van dit stukje nut stichten, omdat de meest eenvoudige regels door een overgroot aantal voorbeelden diep in het geheugen der leerlingen geprent worden. Evenwel kunnen wij een paar aanmerkingen over de opschriften van sommige thema's niet achterwege laten. De uitdrukkingen gerundium in di, do, dum, pag. 43, geven den leerlingen een verkeerd denkbeeld van de gerundia; deze zijn immers, wat het taalgebruik en de verbuiging aangaat, gewone substantiva. Hetzelfde geldt van moeten door sum, p. 47; moeten wordt nimmer door sum uitgedrukt. Deze beteekenis ligt in den vorm van het werkwoord, dat bij sum gevoegd is.
Derde Stukje. Wij vinden wederom in het narigt eenige hoogst onvolledige regels. Pag. V. fuit Romae, urbe Italiae. Wanneer bij den genitivus als plaatsbepaling eene appositie komt, dan moet die in den ablativus met in staan. Madvig, § 520, aanm. 2. Hetgeen gezegd wordt van interest: men zegt interest mea fratris tui of liever interest est mea, qui sum frater tuus, betwijfelen wij of juist is. De eerste constructie zal de Schrijver bezwaarlijk met voorbeelden kunnen staven. Dit stukje bevat wederom honderd vijftig themata, waarvan men sommige wel zoude kunnen missen. Twee thema's, 365 en 366 handelende over den dativus commodi zijn in dit stukje geheel overtollig; ook de Schrijver zelf schijnt het daarvoor te houdeu, want hij vordert de kennis van dien regel vóór dat men de eerste thema van het eerste stukje vertaalt. Zie het narigt vóór het eerste stukje geplaatst.

{==228==} {>>pagina-aanduiding<<}
Men mag van den leerling, die de opstellen van dit Stukje moet vertalen, verwachten, dat hij de hoofdtijden der verba kent; derzelver opgave in them. 322, 368, 419, enz. had de Schrijver kunnen sparen.
Vierde Stukje. Wederom hebben wij in dit een hondertvijftigtal opstellen. De meesten bevatten volzinnen, van Latijnsche Schrijvers ontleend; of de keuze van die Schrijvers altijd goed is geweest, meenen wij te mogen betwijfelen. Zoo is bijv. thema 455 overgenomen uit curtius IX. 4: thema 481 met meerdere veranderingen uit curetius III. 6: thema 485 uit nepos hanibal, cap. 10. enz. Kunnen nu zulke Schrijvers, waarvan de eerste zoo niet tot het laatst dan tot het midden der zilveren eeuw behoort, de tweede alleen in een slecht epitome van aemilius probus overig is; tot modellen van goede Latiniteit dienen? Doch men vindt ook vele gepaste voorbeelden uit cicero, (thema 497) caesar, (515) livius (516) enz., in welker keuze de Schrijver gelukkig is geweest.
Vijfde Stukje. Dit stukje bevat een honderdtal opstellen, die, volgens den Schrijver, het aanleeren van den zuiveren Latijnschen stijl ten doel hebben. De meeste dezer opstellen zijn wederom van Latijnsche Schrijvers ontleend, of uit de brieven van muretus, die men gerust den jongelingen als voorbeeld van goede Latiniteit mag aanbevelen (bijv. thema 603, 608, 674 enz.). Bij dit Stukje heeft de Schrijver geen woordenlijst gevoegd, daar de leerling, die deze opstellen vertalen zal, wel eene genoegzame copia verborum zal bezitten om die te kunnen missen. Wij meenen echter dat een woordenlijst, bevattende formulae loquendi en uitgezochte spreekwijzen niet ongepast ware geweest.
Ten slotte kunnen wij gerustelijk zeggen, dat sommige dezer stukjes niet zonder eenig nut aan Latijnsche Scholen en Gymnasien kunnen worden aanbevolen; evenwel zal de onderwijzer uit al deze opstellen eene gepaste keuze moeten doen, om den leerling niet zeven honderd en vijftig opstellen te laten doorworstelen. Voor jonge lieden van minder aanleg zullen de duizendvoudige herhalingen zeer nuttig zijn.





{==229==} {>>pagina-aanduiding<<}

Boekbeschouwing.

Het leven van Jezus door Dr. J.J. van Oosterzee, Predikant te Rotterdam. IIde Deel, 1ste Stuk. Te Utrecht, bij Kemink en Zoon. 1848. In gr. 8vo. f 5-:

(Vervolg van bl. 183.)

IX. De bezetene in de Synagoge te Kapernaum. Na eene korte voorstelling der gebeurtenis acht de Schrijver, volgens zijn vroeger gemaakt bestek, bij het eerste voorbeeld van een bezetene, die genezen is, zich geroepen, om over de kwaal en de genezing opmerkingen in het midden te brengen, die hem ook tot de behandeling van andere gelijksoortige voorvallen den weg kunnen banen. Hij verdedigt het gevoelen, dat er aan eene eigenlijk gezegde persoonlijke werking van booze geesten op de dusgenoemde bezetenen gedacht moet worden. Wij eerbiedigen zijne overtuiging, doch moeten zeggen, dat hij, naar ons inzien, de zaak niet tot helderheid heeft gebragt. Wij zouden hem wel eens willen vragen: hoe men zich die persoonlijke inwerking der Daemonen hebbe voor te stellen? ‘Zeker (zegt hij), wanneer men aan inwoning van booze geesten denkt en die zoo letterlijk opvat, alsof daarbij “twee of meer subjecten in een stoffelijk organisme vereenigd waren,” komt men tot zielkundige dwaasheden.’ - Wij vragen den geachten Schrijver, of hij zich hier niet aan inconsequentie schuldig maakt? Gij grondt uw gevoelen, zoo als gij beweert, op de uitspraken van jezus en de Apostelen. Gij meent, dat de accommodatie, die sommigen aannemen, den Heer onwaardig is. Maar welken grond hebt gij dan om de inwoning te verwerpen!? Er wordt toch van een werkelijk verdrijven en uitgaan der Daemonen gesproken; er staat met zoo vele woorden geschreven: ‘En jezus bestrafte hem, zeggende: zwijg stil en ga uit van hem.

{==230==} {>>pagina-aanduiding<<}
En de onreine geest, hem scheurende, en roepende met eene groote stem, ging uit van hem. - Het komt ons ook voor, dat van oosterzee, de accommodatie bestrijdende, dat woord te zeer in een ongunstigen zin heeft genomen, en vergeet, dat God-zelf zich zoo menigwerven schikte naar de vatbaarheid der menschen. Dat deed ook jezus gedurig, zich van de gewone volkstaal bedienende.
Wij hebben nog eene bedenking op de meening des Schrijvers, dat wij in de bezetenen eene werkzaamheid van het rijk der duisternis tegenover Hem, die tot verbreking van de werken des duivels verscheen, hebben op te merken. Hiervan is ons niets gebleken. Integendeel zou het bijna den schijn kunnen hebben, alsof de Daemonen werkzaam waren, om jezus als den Zoon van God bekend te maken. En de Schrijver zal toch bij nader indenken zelf wel moeten afkeuren, wat hij in een Noot op pag. 167 schrijft: ‘Waarom zegt hij: wat hebben wij met u te doen: zijt gij gekomen, om ons te verderven? Er is slechts één bezetene, er schijnt slechts een Daemon in hem geweest te zijn. Zoo vereenzelvigt hij zich dan met de schare, die in de Synagoge is, en wij vragen nog eens, waartoe die vereeniging? Was het ook welligt, om verbittering te wekken tegen jezus, en zijn leven in gevaar te brengen? Zeker zou dit eene poging geweest zijn, den vasal van den hellenist waardig.’ - Zulk eene manier van schriftverklaring bevordere van oosterzee door zijn voorbeeld in ons vaderland niet!
X. Verder verblijf van jezus te Kapernaum. Reize door Galilaea. Een melaatsche genezen. XI. Jezus op het Purimfeest. XII. Een dag te Kapernaum na jezus terugkomst in Galilaea. XIII. Twee Sabbathdagen. In deze vier Hoofdstukken behandelt de Schrijver verschillende gebeurtenissen uit het leven des Heeren in zulk eene chronologische orde als hem de meest aannemelijke voorkomt. De gronden, die hij hiervoor heeft, voert hij telkens aan, gelijk hij overigens ook nimmer nalatig is, om rekenschap te geven van zijne beschouwing der Evan-
{==231==} {>>pagina-aanduiding<<}
gelische geschiedverhalen, waarop zijn geschrift ons inderdaad eene uitnemende commentarie verschaft. Dat hij hierdoor min of meer uitvoerig moest worden, spreekt wel van zelf; en het ware onbillijk, die uitvoerigheid te misprijzen, die van zijn streven getuigt, om een zoo volledig mogelijk tafereel van het leven des Verlossers, voor zoo ver wij het uit de Evangeliën kennen, te schetsen en daarbij gebruik te maken van den schat zijner wetenschap en al de gaven zijns geestes, waarover hij te beschikken heeft. Met moeite weerhouden wij ons, van de bijzonderheden, die van oosterzee in de genoemde Hoofdstukken op zijne wijze ontwikkelt, aan onze lezers verslag te doen, op vele treffende opmerkingen, die hier voorkomen, hunne aandacht te vestigen en menige schoone bladzijde uit te schrijven. Doch wij moeten voortspoeden tot XIV. De roeping der twaalf Apostelen.
Wordt de vraag geöpperd: heeft jezus zelf op een bepaald tijdstip zijns levens een twaalftal zijner Discipelen tot een gesloten Apostelenkring verheven, of zou dit getal ook langzamerhand en toevallig ontstaan zijn, zoodat jezus Discipelen pas na zijn vertrek van de aarde zulk een vasten kring hebben gevormd? Van oosterzee blijft het antwoord niet schuldig en verdedigt het gevoelen, dat wij hier aan eene werkzaamheid van jezus-zelven hebben te denken. Hij stelt dan vervolgens het doel in het licht, waartoe de Heer dit twaalftal verkoos; verder aanwijzende, dat die keus door Hem eerst zorgvuldig voorbereid en toen met wijsheid tot stand werd gebragt. Om hiervan de bewijzen te leveren, neemt hij de gekozen personen in oogenschouw. Meesterlijk worden de twaalven met korte trekken geschetst. Eene enkele proeve. ‘Vooraan staat petrus, de man vol ijver en kracht, door jezus bestemd om de rots der gemeente te worden; de mond van den Apostelkring, gelijk joannes er het hart van uitmaakte: vurig van geest, gelijk deze diep van gemoed; altijd gereed tot den strijd, gelijk deze in het lijden geduldig - en naast hem andreas zijn broeder, wiens persoonlijkheid minder te voorschijn treedt, maar die niet minder blaakt van heiligen ijver, om anderen

{==232==} {>>pagina-aanduiding<<}
tot jezus te leiden.’ - Wij vermelden nog, dat, volgens onzen Schrijver, nathanaël en bartholomaeus, d.i. de zoon van tholomaeus, voor een en dezelfde persoon zijn te houden, - dat jacobus, de zoon van alpheus of clopas, een ander dan jacobus, de broeder des Heeren, is, en dat zoowel sebbeus als thaddeus bijnamen zijn van hem, die bij lucas wordt genoemd judas jacobi, d.i. zoon van eenen (ons onbekenden) jacobus.
Uit drie opmerkingen omtrent dit twaalftal in het algemeen moet jezus wijsheid in de stichting van dezen broederkring blijken. - Jezus kiest eenvoudige maar aanvankelijk wèlgevormde menschen. ‘Voorzeker, de Heer had het niet duidelijker kunnen toonen, dat Hij een koningrijk niet van deze wereld kwam stichten, en op geene aardsche magt bij de vorming van zijn plan heeft gerekend, dan door de keus van zulke discipelen. En de Apostellijst staat daar voor alle volgende eeuwen als opgerigt teeken, dat niet de rijkdom des geestes, maar alleen de adeldom des gemoeds de hoogste maatstaf is, waarnaar Hij de geschiktheid en waardij zijner dienaars beoordeelt.’
Hij kiest weinige, maar zeer verschillende menschen. ‘De voortvarende petrus ontmoet hier den diepzinnigen johannes, de nadenkende philippus den ijvervollen zeliot, de vurige jacobus den zwaartillenden thomas, de openhartige nathanaël den ingetrokken judas. Zoo voedt jezus hen niet alleen met, maar ook door elkanderen op, en doet het in eene duidelijke proeve aanschouwen, dat het Evangelie zijns koningrijks zich aan ieder standpunt van menschelijke ontwikkeling kan aansluiten en voor ieders individuële behoeften ten volle berekend is.’
Hij kiest enkele uitstekende, naast verscheidene minder beduidende menschen en vereenigt die onderling tot ééne kleine gemeente. - ‘Waren al de Apostelen mannen geweest, van wie eene eigenaardige opvatting en ontwikkeling der Christelijke waarheid had kunnen uitgaan, gelijk dit met johannes, petrus en paulus werkelijk het geval geweest is, te scherpe verscheidenheid had der eenheid schade kunnen toebrengen, en het eene licht

{==233==} {>>pagina-aanduiding<<}
ware welligt in te vele kleuren gebroken. - Zoo deden dan ook hier, gelijk in later eeuwen, de minst sierlijke leden geenszins de minste eer aan het klein en geestelijk ligchaam, terwijl enkelen daaraan tot oog, hand en voet konden strekken.’
Van oosterzee blijft ook niet achterlijk, om de bedenkingen te ontzenuwen, die tegen jezus wijsheid betrekkelijk den Apostelkring worden in het midden gebragt. Vinden sommigen de bijzondere voorkeur bedenkelijk, die de Heer aan drie hunner, petrus, jacobus en joannes, gegeven heeft; hij wijst aan, dat de genoemde onderscheiding betrekkelijk, regtmatig en weldadig geweest is. Maakt men aanmerking op den voorrang, dien de Heer bepaaldelijk aan petrus toekende, hij antwoordt, dat reeds de individualiteit van petrus hem een eigenaardigen voorrang schonk, die echter door den Heer nimmer zoo ver wordt uitgestrekt, dat hij heerschappijvoerder over het geloof der gemeente, of voorzittend bestuurder van den Apostolischen broederkring werd. - Eene derde bedenking, die billijker stof van zwarigheid schijnt op te leveren, betreft de keuze van judas. ‘Hoe was het mogelijk, dat Hij, die van den beginne af wist wat in den mensch was, dezen duivel onder de Apostelen kon opnemen?’ - Van oosterzee waarschuwt tegen twee klippen: aan de eene zijde de meening van hen, die gelooven, dat de Heer zich in judas bedrogen heeft, en aan den anderen kant het gevoelen, dat Hij judas verkoos, opdat deze zijn verrader zou worden. Tegenover deze beide meeningen vereenigt hij zich met het gevoelen, ‘dat de Heer met de beste bedoelingen judas, gelijk de andere Discipelen, tot Apostel gekozen heeft, omdat Hij naast groote gebreken den aanleg tot veel goeds en edels in hem heeft opgemerkt; dat Hij bedoeld en beproefd heeft, de eerste te overwinnen en den laatsten dienstbaar te maken aan de zaak
van zijn Rijk; dat Hij, het kwade in judas ziende toenemen, hem niet met geweld heeft uitgestooten, dewijl daardoor de mogelijkheid van verbetering voor den ongelukkigen geheel zou zijn afgesneden, maar zijn blijven gedoogde en de pogingen

{==234==} {>>pagina-aanduiding<<}
verdubbelde, om hem door liefde en ernst te behouden; dat Hij eindelijk, toen het geen oogenblik meer twijfelachtig was, of judas aan den duivel der geldgierigheid zijne ziele verkocht had, heeft toegelaten, wat Hij zonder dwang niet verhinderen kon, en judas, naar diens eigene vrije keuze, als werktuig in zijn plan heeft opgenomen, om zich in de handen zijner vijanden over te geven.’ - Tot staving van de gegrondheid dezer opvatting wijst hij op den aard van jezus hoogere wetenschap; op het karakter van judas; - (‘hoe veel goeds had zulk een man niet kunnen stichten, wanneer zijn aanleg ten goede ontwikkeld was! Zelfs de wijze des verraads is niet die van een volstrekt schaamteloozen; zijn tragisch levenseinde vertoont ons geen worm, die zich kromt, maar een kolossus, die tuimelt, en zijn laatste bedrijf is dat van eene verscheurde, geenszins van eene vuige, gemeene ziel. Wij kunnen de puinhoopen zijner Apostolische grootheid niet aanstaren, zonder zelfs daaruit tot den grootschen aanleg van het gebouw te besluiten! Hemel en hel hebben om zijn bezit als het ware gestreden: de hel triomfeerde, omdat zijne zelfzucht de overhand behield, terwijl het leven zijner medediscipelen door de liefde werd gereinigd en verheerlijkt!’) - verder op jezus gedrag aangaande judas gedurende zijn openbaar leven. - (‘Hij spreekt menig woord, dat wel voor alle behoeften berekend, maar toch voor judas bijzonder toepasselijk was. - Zelfs de bepaling, dat hij de beurs zou bewaren, kon tot zijne opvoeding dienen, maar toonde ook duidelijk, hoe zeer de Heer zich aan deze gelegen laat liggen. - Hij vergunde, maar dwong hem niet om te blijven, en wat meer is, hij gaf hem eenmaal de gelegenheid, om
zonder verhindering den Apostelkring te verlaten’); - eindelijk vindt van oosterzee in de laatste levensuren van jezus nog een vierde bewijs voor zijn gekozen gevoelen. ‘Over den man, in wien men zich bedrogen heeft, zal men zich teleurgesteld voelen: had jezus judas daarentegen ten verrader gekozen, wij zouden koele onverschilligheid in Hem ontdekken, waar Hij geschieden zag,

{==235==} {>>pagina-aanduiding<<}
wat niet anders kon of moest. Wij zien evenmin het een als het ander.’
‘Ten volle handhaaft alzoo judas den rang, dien de Heer hem onder zijne getuigen toegekend heeft, schoon hij op zijne eigene wijze getuigenis afgelegd heeft. Verkondigen de getrouwe elven door hun voorbeeld, hoe hoog de mensch kan stijgen in geloovige gemeenschap aan christus, judas strekt ten bewijze, hoe diep de mensch kan zinken, die van christus zich losscheurt. Staan zij voor ons als getuigen, hoe christus het arme en zwakke heeft uitverkoren, in judas is het te zien, hoe Hij tot een oordeel in de wereld is gekomen, zoodat het kwade, hetwelk zich niet wil laten beteugelen, zich weldra in volle kracht openbaren, van Hem afscheiden en waar het zijnen triomf schijnt te vieren, den ondergang te gemoet snellen moet. Klinkt ons hunne verkondiging luide in het oor: “deze is de christus, de Zoon des levenden Gods,” ook judas is als getuige van jezus onschuld gestorven, en zijn ontwaakt geweten en hunne standvastige liefde stemmen in dezelfde belijdenis te zamen, schoon op eindeloos verschillenden toon.’
‘Gerustelijk durven wij dan ook beweren (zoo besluit van oosterzee), ‘dat de keuze der Apostelen, zorgvuldig voorbereid en met wijsheid tot stand gebragt, door de uitkomst ten volle geregtvaardigd is. Wij kunnen onmogelijk de Apostellijst overzien, zonder den Heer te bewonderen, die met zoo gebrekkige hulpmiddelen zoo veel tot stand brengen kon. Terwijl de koning van het Godsrijk hier voor ons staat in zijn hoog gezag, in zijne diepe wijsheid, in zijne onuitputtelijke liefde, zien wij in zijne eerste dienaren ons als in een zinnebeeld voor oogen gesteld, zoowel wat gebreken nog zijne belijders op aarde ontsieren, als wat gewigtige bestemming hun aanvertrouwd is. En wij verstaan het, hoe de Heer ook met een oog op deze kon spreken: “Ik dank U, Vader, Heer des hemels en der aarde! dat Gij deze dingen den wijzen en verstandigen verborgen hebt, en hebt die den kinderkens geopenbaard. Ja,

{==236==} {>>pagina-aanduiding<<}
Vader, alzoo is geweest het welbehagen van u!”’
Dit Hoofdstuk is door den Schrijver blijkbaar con amore bewerkt. - Ons uitvoerig verslag er van kan ten bewijze onzer ingenomenheid strekken, terwijl wij vertrouwen, dat het overzigt-zelf die ingenomenheid ten volle regtvaardigt.
XV. De bergrede. De Schrijver had ook in dit gedeelte van zijn werk, naar het ons voorkomt, eene niet gemakkelijke taak. Er moet veel studie zijn voorafgegaan, eer hij zich tot eene beschouwing van die rede des Heeren, zoo als dit hier geschiedt, kon nederzetten. Wij meenen hem den lof te mogen geven, dat hij zijne taak gelukkig heeft volbragt, en dat de resultaten, die hij hier levert, van zijne zorgvuldige voorbereidende studiën getuigenis dragen. - Na kortelijk zijn gevoelen ontvouwd te hebben, dat mattheus en lucas dezelfde redevoering vermelden, beantwoordt hij de vragen: wanneer, waar, voor wie en tot wat doel die rede gehouden werd? Onmiddellijk na de roeping der Apostelen: op een berg in de nabijheid van het meer van Genesareth, die nog door de latere oyerlevering onder den naam van den berg der zeven zaligheden wordt aangewezen, - voor de Discipelen in het bijzijn eener talrijke schare, - bijzonder geschikt voor hen, die van den rang der Discipelen pas tot dien van Apostelen verheven waren, had zij voor alle verdere aanhangers des Heeren, ja voor geheel het volk eene hooge beteekenis. Zij strekte, om het met ronde woorden te verklaren, wat Hij eigenlijk wilde. Om verder tot zekerheid aangaande den omvang der rede te komen, die door mattheus en lucas op eene zoo verschillende wijze is geboekt, geeft hij eerst een overzigt der verhouding, waarin beiden tot elkander staan; en stelt dan vier gevallen als mogelijk. ‘Of lucas of mattheus heeft de oorspronkelijke bergrede, zoodat hetgeen elk hunner eigendommelijks heeft, niet tot die redevoering
behoort; of elk heeft er een gedeelte van, zoodat wij, door de ineenvoeging van beider berigten, de oorspronkelijke bergrede wedervinden; of beiden hebben hier en daar uitspraken in de bergrede opgenomen, die

{==237==} {>>pagina-aanduiding<<}
behooren tot een ander historisch verband, en eerst moeten afgezonderd worden, om alzoo den oorspronkelijken vorm der bergrede te herstellen.’ - De drie eerstgenoemde veronderstellingen worden door den Schrijver verworpen, die het vierde gevoelen als het zijne erkent, en dus meent op inwendige waarschijnlijkheidsgronden te moeten bepalen, wat eigenlijk de inhoud dezer redevoering geweest zij. Doch van oosterzee wil niet, dat deze inwendige kritiek willekeurig zal zijn ook zij moet naar vaste regels beproefd worden, en hij acht zich verpligt de beginselen op te geven, volgens welke hij getracht heeft, uit te maken, wat al of niet op den berg is gesproken. Die beginselen worden achtereenvolgens genoemd, terwijl hij bij elk aanstonds zijne toepassing voegt:
1o. Uitspraken des Heeren, die door beide Evangelisten als deelen der bergrede worden opgegeven, hebben stellig tot haar behoord.
2o. Gezegden, die zoo naauw met onmiskenbaar echte gedeelten zamenhangen, dat zij naauwelijks anders dan gelijktijdig kunnen uitgesproken zijn, moeten als oorspronkelijke bestanddeelen der bergrede beschouwd worden, ofschoon zij slechts door één der twee verhalers daarin zijn opgenomen.
3o. Gezegden, die bijzonder spreuk- en kernachtig zijn en door één der beide Evangelisten tot de bergrede gebragt worden, kunnen daartoe zeer wel behoord hebben, ofschoon zij elders nogmaals voorkomen, en behooren daartoe hoogst waarschijnlijk, zoo het verband, waarin zij tot het overige der bergrede staan, althans niet hoogst onnatuurlijk is.
4o. Daarentegen is het zeer onwaarschijnlijk, dat de Heer ook langere, zamenhangende redeneringen op gelijke wijze, en in nagenoeg gelijke orde, zal herhaald hebben.
5o. Aangaande zulke uitvoerige redeneringen, die door mattheus en lucas in verschillend verband geplaatst, en niet wel herhaald kunnen zijn, moeten inwendige gronden beslissen, welke rangschikking de meest aannemelijke zij.

{==238==} {>>pagina-aanduiding<<}

6o. Waar mattheus en lucas beiden gezegden des Heeren in de bergrede opgeven, maar in verschillende orde, daar moet de laatste uit den eersten verbeterd worden.
De slotsom van al zijne onderzoekingen is dan deze, dat in de bergrede bij mattheus niets is gevonden, wat hem voorkomt daaruit genoegzaam stellig te moeten verwijderd worden, dan alleen het voorschrift des gebeds (VI, 9-15), dat elders in aannemelijker verband schijnt te zijn medegedeeld; terwijl hij in het berigt van lucas stof heeft om te vermoeden, dat enkele korte gezegden des Heeren (VI, 39, 40, 45) door hem tot de bergrede gebragt zijn, die waarschijnlijk elders behooren.
En nu overgaande tot de beschouwing van den aldus bepaalden inhoud dier rede, stelt hij zoo wel het geheel als de bijzonderheden in een helder licht, en deelt een schat van schoone en treffende opmerkingen mede, om zijne lezers te doen indringen in den zin en den geest van hetgeen de Heer heeft gesproken. Dat er soms tusschen zijne exegetische opvattingen en de onze eenig verschil bestaat, behoeven wij hier niet uiteen te zetten, daar wij volkomen met hem instemmen, wat zijne beschouwing in het algemeen betreft. Inzonderheid verdient ook nog met goedkeuring te worden vermeld zijne zoo welgeslaagde poging, om den zamenhang der verschillende deelen met overtuigende klaarheid aan te wijzen, zoodat hij ten volle regt had om te schrijven: ‘Wanneer wij nogmaals de geheele rede overzien, zal van het welgegronde onzer verzekering kunnen blijken, dat het eene welgeordende, zeer geregelde redevoering is.’ - Ten slotte wordt door van oosterzee onze aandacht nog gevestigd op den vorm der rede. Vervolgens zien wij ons aangewezen, hoe hare waarde nog hooger rijst, wanneer wij haar in het licht der geschiedenis plaatsen, waarbij hij opmerkt, dat zij, terstond na de keuze van het twaalftal Apostelen gehouden, bij uitstek geschikt was, om hun de grootheid hunner roeping, de verhevenheid hunner voorregten, de zwaarte hunner verantwoordelijkheid diep te doen gevoelen. - Uitgesproken in het openbaar ten aanhoore eener groote schare, zamengevloeid uit alle oorden

{==239==} {>>pagina-aanduiding<<}
des lands, eene veelbeteekenende daad des Verlossers was, daar Hij zich onbewimpeld tegen Schriftgeleerden en Pharizeën verzette, wier list Hem reeds zoo menigen verborgenen strik had gespannen. - Aanmerkelijk van de leerwijze der Pharizeën en Schriftgeleerden verschillende, niet kon nalaten eenen diepen indruk op het hart der schare te maken. - Eindelijk beschouwt van oosterzee de bergrede in verband beide met het Oude Verbond en met den hoofdinhoud des Evangelies. - De Heer verzette zich hier niet tegen het zuiver Mozaïsche, maar alleen tegen het Pharizeeuwsche standpunt. - Terwijl de bergrede met den geest en het doel der Mozaïsche wet in volmaakte overeenstemming is, is zij tevens der doode letter van de wet tegenovergesteld. - De leer der verlossing wordt hier niet gevonden; maar ontleent het Rationalisme op dien grond uit de bergrede een wapen tegen de Joanneïsche Christiologie en de Paulinische Soteriologie; van oosterzee merkt daartegen op: vooreerst, dat verzwijgen van sommige waarheden nog geen ontkennen is; dat bovendien de bergrede de groote waarheid vooronderstelt, waarvan geheel het Evangelie uitgaat, het bestaan der zonde; dat het voorts ook hier niet aan uitspraken ontbreekt, die den Heer verre boven het standpunt van een voortreffelijk zedenleeraar verheffen, waarop de misbruikers der bergrede zoo gaarne Hem plaatsen; dat zij eindelijk aan allen, die der verlossing in christus door het geloof deelachtig zijn geworden, de beginselen aanwijst, die het nieuwe leven hunsgemoeds moeten besturen, de bedoelingen, die zij hebben te beoogen, het ideaal, dat zij hebben na te volgen, en hun alzoo in het dragen van vruchten der dankbaarheid uitnemend te stade komt. - ‘En wat wij bovenal
moeten opmerken: bevat de bergrede eene minder luide getuigenis aangaande de goddelijke waardigheid van christus, dan ons johannes hier en daar heeft bewaard, zij is toch eene treffende openbaring zijner grootheid te- noemen. Ja, hier staat Hij in vollen nadruk voor ons als de stichter des Godsrijks, die de grondwet, de magna charta van dat rijk met luider stemme verkondigt, en

{==240==} {>>pagina-aanduiding<<}
terwijl Hij armen zalig spreekt, in de eenvoudigste bewoordingen een beeld van zedelijke volkomenheid schetst, dat zijne gemeente na achttien eeuwen nog niet bereikt heeft, terwijl Hij toch niets meer eischt, dan Hij zelf levenslang heeft volbragt, wat schaadt het, of de berg der zaligsprekingen thans woest is en ledig, terwijl zelfs geen heiligdom de plek meer vereeuwigt, waar de prediker stond? De stroomen van heil, die van die hoogte zijn afgedaald, laven ons nog heden ten dage, en een tempel vindt Hij, die ze ontsloot, in ons hart.’
Eer wij van dit Hoofdstuk afstappen, hebben wij ééne klagt tegen den Schrijver en ééne vraag aan hem te doen: de klagt, dat hij het vraagstuk, hoe wij ons de ‘ongeschondene bewaring en juiste wedergeving van die uitvoerige rede, die slechts eenmaal door jezus is gehouden, te denken hebben, geheel en al onaangeroerd laat: - de vraag, of men hier geen wel zijdelingsch maar toch krachtig inwendig bewijs heeft tegen zijn gevoelen aangaande de mondelinge overlevering als de bron der Evangeliën, en voor de meening, dat de Evangelisten bij de zamenstelling hunner geschriften reeds vroeger bestaande schriftelijke diëgesen, hetzij dan van hen-zelven of van anderen afkomstig, gebruikten?





Leerrede, den 50sten September 1849, te Schoonhoven gehouden door W.A. van Hengel, ter bevestiging van zijnen schoonzoon C.J. van Ketwich. Te Schoonhoven, bij S.E. van Nooten. 1849. In gr. 8vo. 26 bl. f :-25.

Volgens het voorberigt is zij in druk verschenen, op verzoek van den uitgever, ook namens anderen. Wie dat verzoek hebben uitgesproken, zijn daarin tolken geweest van allen, die prijs stellen op het kanselwerk van dezen grooten Homileet. Ook wij verheugden ons over de uitgave dier leerrede, gehouden bij de bevestiging van Dr. van ketwich, des Hoogleeraars schoonzoon. Wij hadden er groote verwachting van, en de lezing heeft

{==241==} {>>pagina-aanduiding<<}
ons niet te leur gesteld. De tekst, joh. xvii: ‘Heilig ze in uwe waarheid,’ is gelukkig gekozen. De Hoogleeraar beschouwt die woorden uit drie oogpunten; vooreerst als eene bede van de leerlingen van jezus, bij het vooruitzigt op hunne zending in de wereld. Het eerste deel bevat eene duidelijke en levendige tekstverklaring, die den grondigen Exegeet doet kennen. De aanleiding tot de bede des Heeren, en vervolgens de woorden der bedezelve worden helder en boeijend ontwikkeld. Zonder vertoon van geleerdheid, die, door velen, nog niet genoeg op den kansel vermeden wordt, deelt de Hoogleeraar gronden mede, welke hem de lezing: ‘heilig ze in de waarheid’ doen verkiezen boven die der Statenvertaling en van van der palm: heilig ze in uwe waarheid.’ De beteekenis van de bijbelsche uitdrukking heiligen wordt kort en regt bevattelijk verklaard. Als voorwerpen van die bede beschouwt de Hoogleeraar alle dezulken, die de Heiland zich als geloovende aan de prediking der Apostelen voorstelde: vooral op grond van joh. xvii:20 ‘Ik bid niet alleen voor dezen maar ook voor degenen, die door hun woord in mij gelooven zullen.’ Aldus werden de hoorders opgeleid om de bede des Heeren, ten tweeden, te beschouwen als eene bede voor elken Evangeliedienaar bijzonder bij zijne komst op eene nieuwe standplaats. Met veel oordeel betoogt de Hoogleeraar, dat de hedendaagsche Evangeliedienaren aan het geheiligd worden in de waarheid, in zekeren zin wel mindere, maar in een anderen zin, dezelfde, ja, nog veel meer behoefte hebben dan de Apostelen. Aan helderheid van voorstelling vindt men hier hoogen ernst, met roerende hartelijkheid gepaard. Treffend vooral is de toespraak tot den
nieuwen leeraar; een gedeelte er van deelen wij mede als eene proeve van den gloed, met welken de waardige grijsaard nog weet te spreken, en ook van zijne voorstelling van het ambt des Evangeliedienaars. ‘Wat zal ik dan anders doen, dan u alles toewenschen, wat ik van den Evangeliedienaar gezegd heb, die zich in de waarheid heiligt? - Ja, neem het ter harte, mijn zoon! en laat het aanschouwelijk worden in uw gan-
{==242==} {>>pagina-aanduiding<<}
sche leven! Hoe hooger mijne jaren geklommen zijn, des te vrijmoediger kan ik spreken; maar des te meer weet ik ook bij ervaring, hoe diep wij allen ons dagelijks voor God te verootmoedigen hebben. Begin dus uwen arbeid in de gemeente met zulk eene verootmoediging van u zelven. Maar tracht u dan ook, met vertrouwen op hooger hulp, van alle vlekken te reinigen, die u nog aankleven! Zoek meer en meer gemeenzaam te worden met de waarheid, zoo als die in christus is, en verkondig haar zonder omzien en aan iedereen! Doch laat het dan ook voor God en de menschen blijken, dat het die hemelsche waarheid is, waardoor gij uw eigen leven heiligt! Zoo zal het u niet moeijelijk vallen, voor degenen, die aan u zijn toevertrouwd, te waken en te bidden, dat ook zij in de waarheid geheiligd worden. Uwen arbeid zal het verligten, dat u een ambtgenoot geschonken is, wien ik vóór ettelijke jaren onder mijne geliefdste leerlingen gerekend heb. Doe gij van uwen kant, wat u mogelijk is, om hem, althans eenigzins, het gemis van een' van koetsveld te vergoeden! Treft gij menschen aan, wier begrippen gij meent dat met de waarheid van het Evangelie in strijd zijn, beproef hen of het hun toeleg zij, in heiligheid des levens te wandelen! Als zij die proef kunnen doorstaan, zijn ze met u, hoe zij overigens denken mogen. Kom dus, als gij hun van hunne dwalingen niet genezen kunt, veel liever hunne zwakheden te gemoet, dan eenig rookend lemmet uit te blusschen! Hebt gij met dezulken te doen, die
slechts den schijn van vroomheid aannemen, spreek tot hen de taal van hoogen ernst en breng ze, zoo gij kunt, tot ontdekking van zich zelven! Bestraf openbare zondaars wegens hunne zonden; maar toch aan hunne huizen en altijd met broederlijke liefde! Laat uw voorbeeld hen nog meer dan uw woord beschamen! Wees in zachtmoedigheid, vredelievendheid, verzoenlijkheid een navolger van Hem, die zijn leven niet gespaard heeft, om eene wereld te verlossen! Zoo zal deze gemeente zich verblijden, dat zij u geroepen heeft.’ - Heilig ze in de

{==243==} {>>pagina-aanduiding<<}
waarheid beschouwt de Hoogleeraar, ten derden, als eene bede voor elke Christengemeente, ook bij eene plegtigheid als deze. In dit gedeelte schetst hij eene gemeente, die in de waarheid geheiligd is, en wekt de hoorders op, aan dat beeld gelijkvormig te worden, ‘dan,’ zegt hij, ‘zal de Geest van God al meer en meer met uwen geest getuigen, dat gij kinderen Gods zijt. Zoo zal uwe zielrust toenemen, ook als de slagen van den tegenspoed u treffen, ook als een donkere gezigteinder u voor oogen is, ook als eene vreeselijke ziekte in uwe nabuurschap doorbreekt, ook als dierbare panden u door den dood ontnomen worden. En geen enkele stap zal er voorwaarts worden gedaan, of Hij zal u nader aan den hemel brengen.’ - Gelijk al het kanselwerk des hooggeleerden Schrijvers, zoo munt ook deze rede uit in kortheid en kracht van stijl. Hoogdravendheid, bombast treft men er nergens in aan. In duidelijke, voor allen bevattelijke taal vindt men hier den reinen evangeliezin gepredikt, welke verwacht mag worden van den eerwaarden grijsaard, die gedurende zijn geheele leven op de praktijk des Evangelies aandrong. God spare nog lang het leven van dien voortreffelijken godgeleerde, en beware immer die helderheid van zijnen geest! Hij doe zijn hart steeds kloppen voor de Kerk van christus, ook als hij de welverdiende rust, na een zoo werkzaam leven, zal smaken, en sterke hem tot de volbrenging van het voornemen, om de vruchten zijner studiën op het gebied van godgeleerdheid, inzonderheid van bijbelsche uitlegkunde, aan het publiek mede te deelen. Met groote belangstelling zien we van hem ook een commentaar te gemoet op den brief van paulus aan de Romeinen en op het XVde Hoofdstuk van den eersten brief aan de Gemeente van Corinthe.

†-.




De Bid- en Dankdag in eene dorpsgemeente. Eene herinnering voor zijne gemeente, vervaardigd door H.V. Rombouts, Predikant te Eik en Wiel. Tweede druk. Te

{==244==} {>>pagina-aanduiding<<}
Schoonhoven, bij S.E. van Nooten. 1849. In gr. 8vo. 63 bl. f :-70.

Het doel der uitgave van dit geschrift, waarvan de opbrengst strekken moest ten voordeele van nagelatene betrekkingen in die plaatsen, die, ten gevolge van de verwoestingen der cholera, het meest hulpbehoevende zijn, is, zoo wij meenen, ruimschoots bereikt. Nevens een en ander berigt daaromtrent, dat wij in de nieuwspapieren vonden, getuigt daarvan de tweede druk, die op den titel vermeld staat. Wenschen wij den Heer rombouts met dien uitslag zijner poging van harte geluk, wij mogen daarom toch niet ontveinzen, dat zijn geschrift ons bij de lezing is tegengevallen. Hij beschrijft de beide godsdienstoefeningen, op den bid- en dankdag in zijne gemeente gehouden, de gemoedstemming, waarin hij daarbij voorging, en den vermoedelijken indruk daarvan op zijne hoorders, en geeft al het gesprokene woordelijk terug. Van de leerredenen-zelve, die hij mededeelt, kunnen wij niet getuigen, dat zij, ofschoon in een goeden geest opgesteld en doelmatig ingerigt, zich verheffen boven het middelmatige. Van de vrucht daarvan bij de gemeente maakt hij zich, afgaande op zijne eigene opgewekte gemoedstemming, blijkbaar illusiën. Wij vreezen, dat de ervaring hem daarvan, na eenige maanden, reeds zal hebben overtuigd. En het geheel is niet in dien kalmen en bezadigden toon geschreven, dien wij vóór alle dingen zouden gewenscht hebben. Dit neemt niet weg, dat zijn geschrift, hier en daar, met nut en stichting kan gelezen zijn, en dat er, nevens geldelijk voordeel, ook eenige zedelijke winst door kan zijn aangebragt. Wij prijzen overigens gaarne den belangeloozen ijver van den Schrijver, en wenschen, dat hij voortga, het werk der bediening in zijnen kring met ingenomenheid te verrigten, en daarvan de meest duurzame vruchten inoogste.





Bijdragen tot bevordering van het Christelijke leven, verzameld door M.A. Amshoff en W. Muurling. Jaarg. 1849.

{==245==} {>>pagina-aanduiding<<}
Tweede Stukje. Te Groningen, bij M. Smit. 1849. In gr. 8vo. 60 bl. f :-40.

In de onderstelling, dat de uitgever van ons Tijdschrift geregeld verzendt, wat ter aankondiging bij hem inkomt, kunnen we niet nalaten, onze bevreemding te kennen te geven, dat ons, na de aankondiging van het tweede stukje van 1848 (Boekbeschouwing 1849, bl. 501), niets anders van deze Bijdragen geworden is, dan 't boven vermelde tweede stukje van 1849. Waaraan dat hapert, begrijpen we niet. Maar hoe dit zij, het stukje beveelt zich door zijn inhoud, even als de vorige, gunstig aan. Het fragment uit de correspondentie van Ds. amshoff, dat over regtzinnigheid handelt, is, ofschoon oppervlakkig geschreven, voor onze dagen regt gepast. Het uitvoeriger opstel, dat daarop volgt, onder den titel van: eene ontslapene uit hare eigene brieven geschetst, door hare vriendin, komt ons zeer belangrijk voor en bevat vele nuttige en behartigingswaardige wenken, medegedeeld in behagelijken vorm. De Christelijke stemmen uit de diepte, naar daub, door k. van belkum, te Leeuwarden, maken een vervolg uit, waarop nog meer vervolgen, zoo 't schijnt, te wachten zijn. En het overige, dat hier gevonden wordt, is als bladvulling de plaats, die het beslaat, niet onwaardig.
Wij wenschen in staat gesteld te worden, om van deze Bijdragen, die regelmaiig verschijnen, meer geregeld en volledig verslag te doen.




Wat hebben zij te bedenken, die van het krankbed opgerigt, of van ziekten verschoond gebleven zijn. Een woord van ernstige waarschuwing en opwekking. Door A. Radijs, Predikant te Doesborgh. Te Haarlem, bij J.B. van Logchem, Jr. 1849. In gr. 8vo. 39 bl. f :-50.

Dit boekje had een spoediger aankondiging en aanbeveling verdiend. Uitgegeven bij het wijken der vreeselijke ziekte, die verwoestend onder ons rondging, is

{==246==} {>>pagina-aanduiding<<}
het thans, nu er reeds eenige maanden vervlogen zijn, eenigermate verouderd. Dit neemt echter niet weg, dat het onderwerp, daarin behandeld, van duurzame belangrijkheid is, en de inhoud ook thans nog wel door allen mag worden ter harte genomen. Zulken, die van het krankbed opgerigt of van ziekten verschoond gebleven zijn, moeten - dit is het beloop van het geschrift - bedenken, hoe grooten dank zij daarvoor aan God verschuldigd zijn, hoe ligt het is de gezondheid te verliezen en hoe moeijelijk daarentegen haar terug te krijgen, hoe onbeduidend in ziekte veelal de goederen der aarde zijn, hoe dierbaar integendeel de bewijzen van deelnemende liefde, en hoe noodig het is, te doen wat de hand vindt om te doen, en vooral zich tijdig te bereiden voor de eeuwigheid. Deze bijzonderheden worden hier zeer geleidelijk, soms breedsprakig genoeg, ontwikkeld en ernstig aangedrongen. Men kent den trant van den Eerw. radijs, die zich hier in zijne deugden en gebreken niet verloochent. Wij zouden wenschen, dat hier en daar iets meer piquants, meer individuëels voorkwam, en dat het Christelijke scherper te voorschijn trad, vooral aan het einde der toespraak. Desniettemin verblijden wij ons in de uitgave en in de verspreiding van dit nuttig geschrift. Een getal van niet minder dan 4000 inteekenaren heeft daardoor een penningske aangebragt tot leniging van de ellende der noodlijdenden te Zandvoort, ten gevolge der heerschende ziekte. En wanneer zij de bladzijden, die zij daarvoor in ruil ontvingen, met een geopend en heilbegeerig gemoed gelezen hebben, dan twijfelen wij niet, of dat penningske heeft hun meer dan dubbele rente opgeleverd.




Christendom en Armoede, door O.G. Heldring. I. Te Haarlem, bij de Erven F. Bohn. 1849. In kl. 8vo. 92 bl. f :-60.

‘Mij werd gevraagd,’ zoo vangt heldring aan, ‘om uit het gebied der ervaring eenige ontmoetingen op te

{==247==} {>>pagina-aanduiding<<}
teekenen, waarin zich het Christendom openbaart als de armoede genezende. Het antwoord heb ik gegeven in het navolgende stukje.’ En nu volgen een paar hoogst eenvoudige, in populairen toon geschreven, verhalen van een arm man, die gelukkig leeft en van het huisgezin eens armen mans, die ongelukkig leeft, met eene en andere opmerking, daaraan toegevoegd. Daarop lezen wij, bl. 16: ‘Ik zal deze kleine bijdragen voortzetten. De drukker verlangt zijnen werklieden arbeid te blijven geven, de papiermaker verlangt naar debiet, de boekverkooper verdient gaarne een penningske, de rijke lieden lezen gaarne wat, en deze of gene arme, die het boekje om niet ontvangt, denkt bij zich zelven: het konde nog wat goeds uitwerken.’ Men bemerkt hieruit, dat dit boeksken, waarvan hij de uitgave wenscht voort te zetten, al vrij zonderling in de wereld komt. Het bevat dan ook allerlei, en de zamenhang ontbreekt doorgaans. Het meest werd onze aandacht getrokken door hetgeen hier voorkomt over een der latere Fransche romans van socialistischen inhoud, die ontleed wordt en als klinkklare onzin ten toon gesteld, terwijl ook het opstel over de overbevolking, als kind der philanthropie, slechts te redden door kolonisatie, veel waars en behartigingswaardigs bevat. Jammer maar, dat alles, wat heldring schrijft, zoo vlugtig en oppervlakkig is! Het schijnt hem onmogelijk, om eenig onderwerp, dat hij aangrijpt, grondig en volledig te behandelen. Het zijn meestal slechts losse gedachten, opmerkingen, wenken, die hij mededeelt. De vrucht daarvan moet, uit den aard der zaak, uiterst beperkt zijn, en een boeksken als dit loopt groot gevaar, spoedig weder vergeten te worden en welhaast in den stroom der dagelijks uitkomende geschriften geheel te verdwijnen.
Wij moeten er nog bijvoegen, dat wij in deze bladen minder sporen van overdrijving in het godsdienstige hebben aangetroffen, dan anders meestal de geschriften van Ds. heldring kenmerken.





{==248==} {>>pagina-aanduiding<<}

De geschiedenis der Kerkhervorming in tafereelen; een leesboek ter bevestiging der Protestanten in hun Christelijk geloof, bekroond door het Haagsche Genootschap: Tot verdediging der Christelijke Godsdienst, door B. ter Haar, Theol. Doct. en Predikant te Amsterdam. II Deelen. Vierde vermeerderde druk. Te Amsterdam, bij ten Brink en de Vries. 1848. In gr. 8vo. f 6-:

(Vervolg van bl. 155. (⋆))

Geschiedenis der Kerkhervorming in Zwitserland. Dus is de titel der tweede hoofdafdeeling van dit belangrijk werk, waarvan het eerste gedeelte: ulrich zwingli, de grondlegger der Zwitsersche hervorming, tot opschrift voert. Behalve een Inleiding (bl. 297-300) bevat dit deel zes tafereelen, namelijk: Het wonderdoende Mariabeeld; De Evangelieprediking; Het Raadhuis te Zurich, in 1523; Beeldengalerij van Zwitsersche hervormers, die zwingli's medeärbeiders geweest zijn; Het gesprek te Marburg; De slag bij Kappel (bl. 300-372), waarachter de Aanteekeningen volgen (bl. 372-392).
Kort en krachtig is de schets van den zedelijken toestand der Zwitsersche Natie; eene schets, die uit muller, hottinger en andere schriften zou kunnen aangevuld worden. In het tafereel, dat: Het wonderdoende Mariabeeld tot opschrift voert, wordt het leven van zwingli geteekend tot zijne beroeping te Zurich.

{==249==} {>>pagina-aanduiding<<}
Ulrich of huldreich, zoon van ulrich zwingli en van margaretha meilin of meili, werd volgens den een in 1487, den anderen in 1483, doch volgens de meesten den 1 Jan. 1484 geboren, genoot eerst het onderwijs van zijn oom bartholomeus zwingli, die hem, nog geen tien jaren oud, naar Bazel zond, vanwaar hij naar Bern vertrok, waar hij de leerling werd van den beroemden heinrich wölflein of lubulus, de oude talen beoefende en de Classici leerde kennen, die hij tot zijn dood toe lief had. - Het is iets opmerkelijks, dat de eerste Reformatoren zulk een bijzondere vóórliefde voor de Classici hadden. Luther las ze onophoudelijk tot zijn hoogsten ouderdom toe, pellicanus vertaalde stukken van aristoteles, cicero en anderen. Melanchton, bucer, oecolampadius, sturmius waren er in doorkneed, en zwingli vond bij aristoteles, plato en seneca voedsel voor zijn geest en hart; de meeste geschiedschrijvers, als: herodotus, thucidides, salustius, demosthenes hielden hem, beurt om beurt, onledig; valerius maximus kende hij van buiten; de moeijelijkste dichters verstond hij, en voor de uitgaaf van pindarus door comporin, 1526, schreef hij een breedvoerige beoordeeling van dien dichter. - Van Bern reisde hij naar Weenen, waar hij, niet zonder tegenzin, zich aan de beoefening der scholastieke theologie en philosophie toewijdde, en keerde vandaar naar Bazel terug, waar hij zich aan de voeten van den voortreffelijken thomas, een voorvader van den niet minder
beroemden daniël wyttenbach, nederzette. Hier leerde hij ook den later zoo vermaarden leo judae kennen, die met hem het onderwijs van wyttenbach genoot, en te gelijk met hem de waardigheid van magister in de wijsbegeerte verwierf. Zwingli had een geopend hart voor de vriendschap en de gezellige genoegens, beminde de muzijk en de poëzij, dat zijn vijanden aanleiding gaf tot de grofste lasteringen, die zij ook tegen luther en calvijn hebben verspreid. Na de priesterlijke wijding ontvangen te hebben, werd hij prediker te Glaris, waar hij zich op de beoefening der Classici, der Kerkvaders en vooral van de Heilige Schrift toelegde, en van den

{==250==} {>>pagina-aanduiding<<}
Paus, door toedoen van matthaeus schinner, kardinaal en bisschop van Sittèn, een jaarwedde van f 50 trok, die zijne Heiligheid later wilde verdubbelen, hetgeen door zwingli echter werd afgeslagen. Ook knoopte hij te Glaris vriendschap aan met den dichter henrik lorit of glarnanus, egidius tschudi, schrijver eener Chronijk van Zwitserland, fridolin brunner, van welken hervormer nog afstammelingen in Holland leven. Te Glaris dacht hij er nog niet aan, zich openlijk tegen Rome aan te kanten, zulks deed hij eerst na deel genomen te hebben aan twee veldtogten in Italië, waar hij de diepte van het zedenbederf peilde, dat aldaar en ook onder zijne landgenooten heerschende was. Sommigen hebben gewild, dat zwingli slechts als veldprediker bij deze togten tegenwoordig was; doch zeker is het, dat hij deel aan den strijd heeft genomen, en te regt plaatst hem burchardus in zijne Bibliotheca virorum militiâ aeque ac scriptis illustr. Luide verhief hij ook zijn stem tegen de gewoonte zijner landgenooten, om in vreemde krijgsdienst te treden, en vooral tegen de pensioenen of geschenken, die sommige vorsten aan zekere menschen, om krijgsvolk te werven, gaven, en raadde, toen frans I, Koning van Frankrijk, in 1515, de Zwitsers tot bondgenootschap en om krijgsvolk te werven noodigde, zulks ernstig af, toonde, dat zulk een krijgsdienst om geld schandelijk en goddeloos was, en wekte hen op, om, gelijk hunne voorouders, zich liever op akkerbouw en veeteelt toe te leggen. De meesten, door geschenken en beloften verlokt, wilden niet naar hem hooren; alleen die van Zurich luisterden naar hem.
In 1517 werd zwingli naar Einsiedlen, het Zwitsersche Delphi, waarheen het wonderdoend Mariabeeld jaarlijks duizende bedevaartgangers lokte, verplaatst, en waagde het niet alleen deze bijgeloovige vereering te bestrijden, maar voor de talrijke scharen te prediken, dat niet bij de Heilige Maagd maria, maar alleen bij christus volkomene schuldvergeving was te zoeken! Hij stond niet alleen: de grijze coenrad von rechberg, abt van het klooster, dat zich op het bezit van dit wonderbeeld verhief,

{==251==} {>>pagina-aanduiding<<}
was een zeer verlicht man, en niet minder diebold of theobald von geroldseck, zijn vicaris, en de monniken, waaronder leo judae, frans zingg, johann oechslin, michaël sander, leerden er de talen, lazen de schriften der Kerkvaderen en van erasmus. Het was geroldseck, die een ergerlijk opschrift boven de kloosterpoort: ‘Hier vindt men volkomen vergeving van zonde, beide van schuld en straf,’ deed wegnemen, en de kloostervrouwen in Fahr vrijheid gaf het mettezingen na te laten en de Heilige Schrift in het Hoogduitsch te lezen, en zulke, die de gelofte daarentegen van kuischheid bezwaarde, in den echten staat te treden. Te Einsiedlen, de wieg en bakermat der Zwitsersche hervorming, begon ook zwingli tegen den aflaat te prediken, die door bernard samson, guardiaan der barrevoeters te Milaan, gepredikt werd. Hij deed zulks in naam van den Kardinaal christophorus van forlivio, generaal dier orde, aan wien de Paus het verkoopen van den aflaat in die streken had opgedragen. Ter haar gewaagt van het schreeuwend misbruik, dat samson van den hem opgelegden last maakte. Hij had er bij kunnen voegen, dat de aflaat, aan jacob von stein gegeven (bl. 375), niet alleen voor zijn 500 ruiters, maar ook voor zijn voorouders en al zijn onderdanen in de heerlijkheid Belp was. Die van Arberg, die eenige jaren achtereen door brand en doorbraken schade hadden geleden, en geloofden, dat dit een gevolg was van den vloek, dien een door hen beschimpte Pauselijke gezant over hen had uitgesproken: ‘dat hunne stad zeven roeden diep onder de aarde mogt verzinken,’ verkregen, door tusschenkomst der regering van
Bern, voor geld absolutie. Voor 13 gulden gaf de aflaatkramer te Bern een brief, waarbij hem vergund werd zelf een biechtvader te mogen kiezen: ‘dat deze hem absolutie mogt geven van valsche eeden (a quovis perjurio) en van het verbreken van schriftelijke en mondelinge beloften. Ook gaf hij, als tetzel, aflaat voor zonden, die men voornemens was te bedrijven. Te Baden trok hij, na de mis, in processie over het kerkhof en riep overluid: Ecce volant

{==252==} {>>pagina-aanduiding<<}
(‘ziet daar vliegen,’ namelijk de verloste zielen, ‘zij heen!’) Een burger droeg een kussen op den kerktoren, schudde de vederen in de lucht en riep overluid: ‘Ecce volant.’ (⋆) Toen... doch zie bij muller t.a.p. een geheel hoofdstuk aan dezen samson gewijd, en lees: Lettres Dogmatiques et Historiques sur les Jubilés et Indulgences etc. par Mr. chais. Bij het door ter haar (bl. 310) gestelde verdient herinnerd te worden hetgeen wolffgang capito aan bullinger schreef: ‘Nam antequam lutherus in lucem emerserat zwinglius et ego inter nos communicavimus de Pontifice dejiciendo, etiam dum ille vitam degeret in Eremitorio,’ en de woorden van zwingli-zelven: ‘Ego Evangelium praedicavi anno salutis decimo sexto supra millesimum et quingentesimum eo scilicet tempore, cum lutheri nomen in nostris regionibus ne auditum adhuc quidem erat. Sic autem praedicavi cum missa adhuc in usu esset Pontificiis. Evangelium quod in missa legebatur, populo proposui explicandum; explicandum, inquam, non hominum commentis, sed solâ scripturarum Biblicarum collatione.’
Van Einsiedlen vertrok zwingli naar Zurich, waar hij, vooral door tusschenkomst van oswald myconius, beroepen was. Zijn eerste leerrede aldaar, 1 Jan. 1519 gehouden, had een verbazende uitwerking. Bij het uitgaan der kerk hoorde men de beide raadsheeren, heinrich rauchli en hanus fuesli, uitroepen: ‘God zij geloofd, ziedaar eerst een prediker der waarheid!’ Volgens weisz, een van zwingli's tijdgenooten, rigtte zwingli aldus deze predikwijze in: ‘Zum ersten las er den Text, als ferrn er wollt, darnach legte er denselben aus aufs allerköstlichste nach dem Evangelio und den Propheten, und am Sonntach darnach rezitirte er allweg mit kurzen Worten die nächst vorgehende Predigt, und sprach dann: Nun folget von Wort zu Wort u.s.w.
Eenstemmig zijn alle getuigenissen over de voortreffelijkheid van zwingli's predikwijze, en de priester te Bern (bl. 314) was de eenige niet, die, door hem overtuigd, van de R.C. Kerk afweek. Ook franciscus lam-
{==253==} {>>pagina-aanduiding<<}
bertus, minnebroeder van Avignon, later hoogleeraar te Marburg, wordt met name genoemd. (⋆) Even als te Einsiedlen verhief hij zijn stem tegen den aflaatkramer samson, en zulks op bevel van hugo van landenberg, Bisschop van Constanz, die zijn Vicaris joan faber gelast had, den predikheeren van zijn bisdom te verbieden, dezen monnik in hunne kerken te laten prediken. Inspanning van geest schokte zijne gezondheid zoo hevig, dat hij genoodzaakt was de baden te Pfeffers te gebruiken (bl. 316); doch op het vernemen, dat de pest onder zijne gemeente was uitgebroken, en hevig woedde, ijlde hij derwaarts terug, werd zelf aangetast en drukte zijne gemoedstemming onder die ziekte in een wel van dichterlijke schoonheden ontbloot, doch krachtig gedicht uit, dat voor de nakomelingschap bewaard bleef. Ondertusschen begon zwingli zijn vrije maar Christelijke denkwijze niet slechts van den kansel, maar ook in geschrifte uit te spreken. Het eerste geschrift, dat met zijn naam (†) het licht zag, was (16 April 1522) Vom Erkiesen und Freyheit der Speisen. Het joeg den Bisschop en vele R.C. tegen hem in het harnas; doch gaf zwingli aanleiding om de vrije Evangelieprediking te verdedigen, de dringende noodzakelijkheid eener hervorming aan te toonen en de hooge geestelijkheid en het Eedgenootschap te smeken
vóór alles het coelibaat op te heffen. Op het voetspoor van andere geestelijken, (§) trad hij (2 April 1524) zelf in den echt met anna reinhard, weduwe van hans meijer van Kronau, Heere van Weiningen, die durch Liebreiz, weibliche Tugenden, geistige Bildung und durch das köstliche Geschenk vier hoffnungsvöller Kinder (regina, gehuwd met den beroemden rudolf gualter, willem, ulrich, leeraar in de wijsbegeerte te Bern, hoogl. in de godgeleerdheid te Zurich, anna (⋆⋆)), die sieben letzten

{==254==} {>>pagina-aanduiding<<}
mühevollen Lebensjahre des Reformators erheitert hat. (⋆) Van den oogenblik af, dat zwingli openlijk tegen de leer der R.C. begon te prediken en te schrijven, werden hem van alle zijden lagen gelegd, ja men stond hem zelfs naar het leven. De predikant van Ravensperg waarschuwde hem in een brief van 1 Mei 1522, dat men hem, dien men niet openlijk durfde aantasten, met toebereide paddestoelen of duivelsbrood heimelijk van kant wilde maken. (†) Dit alles sloeg hem evenmin ter neêr als de aanbiedingen van Paus adriaan (§) hem tot stilzwijgen bragten. Van alle kanten aangevallen, wendde hij zich tot den Raad met verzoek, zijne leerstellingen in een openlijk dispuut te mogen verdedigen. Zulks werd hem toegestaan, en nadat hij de leer, die hij tot hiertoe den volke verkondigd had, in 67 artikelen had zaamgetrokken, werd de strijd 29 Januarij 1523 op het raadhuis te Zurich, in tegenwoordigheid van bij de 600 aanzienlijke en geleerde geestelijke en wereldlijke personen, prelaten, doctoren en magisters, ook van afgelegene plaatsen, aangevangen. Burgemeester roust opende de vergadering, johann faber en martinus blansak, prediker te Tubingen, spraken van de R.C.;
zwingli, meijer en hoffmeister van de Protestantsche zijde; doch er was geene vereeniging of toenadering van beide partijen mogelijk. Op de vraag: wat die bijeenkomst had uitgewerkt? antwoordde een adellijk en godvruchtig man: ‘Vicarius scropham abegit, nos porcellos minamus.’ De gevolgen van dit gesprek waren zeer gunstig voor de hervorming, die nu met rassche schreden te Zurich vooruitging (bl. 325); doch de ongeregeldheden, die daarbij plaats grepen, en de klagten, die de andere Zwitsersche Cantons over de kerkelijke veranderingen in Zurich aan-
{==255==} {>>pagina-aanduiding<<}
hieven, maakten een tweede godsdienstgesprek noodzakelijk, dat den 26 Oct. van dat zelfde jaar op het raadhuis te Zurich gehouden werd, onder voorzitting van joachim von watt, een geleerden arts en Burgemeester van St. Gallen. De gematigde en zachtzinnige conrad schmied, commandeur van het Johanniter-stift te Küsznacht, hield een treffende rede, en de heilzame vruchten dezer bijeenkomst bleven niet achter. In stilte werden de beelden der Heiligen weggenomen, en allengskens zag men alle overblijfsels en teekenen des verouderden bijgeloofs uit de kerken verdwijnen, de kloosters werden opgeheven, de kloostergoederen aan het school- of armwezen geschonken, en de kostbaarheden, die tot sieraad der beelden gediend hadden, bestemde men voor de armen ‘die óók naar het beeld Gods geschapen waren.’ Het H. Avondmaal begon men in zijn oorspronkelijke eenvoudigheid te vieren, en luthers bijbelvertaling werd door eenige vrienden van zwingli in het Zwitsersch dialekt overgebragt.
(Het vervolg hierna.)

De magt der omstandigheden. (La force des choses.).... Le nombre sans l'unité, c'est l'anarchie. Een in Frankrijk verboden en aan de Hertogin van Orléans toegeschreven vlugschrift. Te Groningen en te Amsterdam, bij P. van Zweeden en P.N. van Kampen. 1849. In gr. 8vo. 20 bl. f :-25.

‘Waar zal 't heen met Frankrijk? - De menschen sleuren het met zich voort, en alleen de magt der omstandigheden kan het een “halt” bevelen. Maar de magt der omstandigheden, die stilstand en bestendigheid zal geven, waar is zij? Waar kan men haar zien? Is 't het Presidentschap van den Neef des Keizers? Is 't het legitime Koningschap?’....... Deze inleidende woorden van den Franschen schrijver heeft de Vertaler in zijn korte voorrede opgenomen; wij plaatsen ze aan het hoofd onzer aankondiging, daar zij eenigzins den

{==256==} {>>pagina-aanduiding<<}
lezer met de strekking dezer brochure en tevens met de wijze hoe ze vertaald is bekend maken. Met den twist, of dit geschrift te regt of te onregt aan de Hertogin van Orlèans wordt toegeschreven, zullen wij ons niet inlaten. Immers waar beschouwingen worden medegedeeld, doet het er weinig toe van wie ze afkomstig zijn; van meer belang is de vraag: welke innerlijke waarde hebben die beschouwingen? Het voor ons liggend boekje bevat er vier. De eerste heeft tot opschrift: de Republiek. In die afdeeling wordt betoogd, dat de Republiek geenszins de regeringsvorm van Frankrijk zijn kan; eene Democratische Monarchie wordt als de beste en ook aanstaande regeringsvorm van Frankrijk voorgesteld. De tweede betreft: het Presidentschap van bonaparte. De vrees wordt hierin uitgesproken, dat het Presidentschap zal leiden òf tot regeringloosheid òf tot willekeurige heerschappij. Prins lodewijk is dapper, grootmoedig, bescheiden en vol van de beste bedoelingen; maar ook ingenomen met groote ondernemingen en niet genoeg bestand tegen den invloed der minder gematigden onder zijne partij. De derde is over: het legitime koningschap. De voortdurende kracht der legitimistische partij en haar inwendig leven worden niet ontkend; evenwel wordt die partij ook voorgesteld in haar onvermogen tegenover de tallooze meerderheid. ‘Volharding, kracht, overtuiging en stelling, - alles is - wij moeten het bekennen - bij de legitimistische partij; maar sterk als partij, is zij zwak als deel des volks; geheel geschikt om het bestaande omver te werpen, is zij toch niet in staat, om iets te grondvesten. Zij gelijkt op eene geduchte generale staf zonder soldaten. Wel kan zij door verrassing, door toevallige omstandigheden, door den haat, die tegen het bestaande heerscht en tot iederen prijs hetzelve poogt uit den weg te ruimen, sterk
worden....... De legitimiteit zou in dit geval ook slechts een overgang, ook slechts eene uiterste tegenstelling tegen de Republiek zijn.’ - Aan het einde dezer afdeeling wordt het vonnis over de legitimistische partij aldus uitgesproken: ‘Tot zichzelve alleen bepaald, heeft de legitimistische partij

{==257==} {>>pagina-aanduiding<<}
het Julij-Koningschap voor de Republiek omvergeworpen; de Republiek kan weder voor zichzelve omvergeworpen worden; maar wij gelooven, dat zij (de legitimistische partij) zich met betrekking tot de laatste uitkomsten verrekent. Wel kan de Republiek haar als buit, nimmer echter als erfdeel toevallen; door menschen zou zij magtig zijn, nimmer echter zal zij zulks door omstandigheden worden.’ - De laatste zeven bladzijden, handelende over het Regentschap, behelzen een betoog, dat alleen bij de Hertogin van Orléans en haren zoon het Democratische Koningschap en eene gelukkige oplossing van Frankrijks toekomst is te vinden; om hare afkomst en onzijdigheid te midden der staatkundige partijen, terwijl zij al het goede van elke partij in zich vereenigt; voorts om haar karakter, en gehouden gedrag op 24 Februarij 1848, en om de genegenheid haar door alle vorsten van Europa toegedragen. Men behoeft, bij al 't goede, dat er van de Hertogin van Orlèans gezegd wordt, niet te vragen, of de Schrijver tot hare vrienden behoort; maar wij kunnen ook daarom niet gelooven, dat 't geschrift uit haar eigen pen zoude zijn. Hoe 't zij, 't bevat veel dat aandacht waardig is, en wij bevelen 't allen aan, die in de Fransche beweging en bespiegelingen over Frankrijks toekomst belang stellen. Van die toekomst-zelve, voor 't sterfelijk oog alsnog met nacht bedekt, is nogtans weinig te gissen, veel minder te zeggen; - 't is er nog altijd mede:

Uit Frankrijk roept de stem: Wat is er van den nacht, 
o Wachter! welk een dag wordt aan de kim gewacht? 


†-.





Regtsgeding tegen Jean Baptiste de Loeuil, laatstelijk heelmeester te Koewacht, bij arrest van het Provinciaal Geregtshof in Zeeland veroordeeld tot de straffe des doods, ter zake van moedwilligen doodslag enz., en geexecuteerd te Middelburg, den 11 Februarij 1850. - Door Mr. P.J.G. van diggelen en Mr. J. Snijder,

{==258==} {>>pagina-aanduiding<<}
Advokaten te Middelburg. Met portret, fac-similé en platen. Te Middelburg, bij Gebr. Abrahams. 1850. In gr. 8vo. 194 bl. f 2-40.

Zelden heeft eene criminele regtszaak zoo sterk de algemeene aandacht getrokken, als die van jean baptiste de loeuil, door de afschuwelijke middelen van honger en marteling, moordenaar van zijne echtgenoote, en te dier zake met den dood gestraft. Maar ook zelden vindt men in de geschiedenis of het leven een zoo diep gezonken en verharden booswicht; een monster, welks jaren lange wreedheid en ongevoeligheid alle denkbeelden te boven gaan. Doch wij willen zwijgen van den rampzalige, die reeds staat voor den eeuwigen Regter, en hopen, gelijk men zich daarmede vleit, ‘dat hij niet als een verstokte booswicht, maar als een berouwhebbende zondaar zal zijn gestorven,’ ofschoon wij ook dan nog de aanhaling der bijbelplaats: ‘zalig zijn de dooden, die in den Heere sterven’ (bladz. 181) te zijnen opzigte onvoegzaam achten.
De zaak-zelve is in de hoofdbijzonderheden algemeen bekend. Zij wordt echter hier tot in hare kleinste omstandigheden uiteengezet, en dat op eene wijze, die, tevens de naauwkeurigheid, onpartijdigheid en gemoedelijke trouw, waarmede het Geregtshof van Zeeland haar onderzocht en behandeld heeft, in het helderste licht stelt. In dit opzigt is het regtsgeding tegen de loeuil eene eerzuil voor dat Hof, gelijk de pleitrede tot verdediging van den beschuldigde een uitnemend blijk is van de scherpzinnigheid der Schrijvers; te meer, omdat de aangeklaagde zijne raadslieden aan naauwe banden legt, en hun een stelsel ten aanzien van het geregtelijk-geneeskundige had voorgeschreven, waarin zij zich met geen gunstig gevolg bewegen konden, gelijk dan ook de zedelijke overtuiging der schuld hun het pectus, quod disertum facit moest ontnemen. Evenwel al hebben zij niets verzuimd, wat ter verdediging dienen kon, gelijk zij nu, bij de uitgave van de geschiedenis der zaak, alles mededeelen wat er licht over kan verspreiden.

{==259==} {>>pagina-aanduiding<<}

Met dat al blijft die zaak nog in vele opzigten met een ondoordringbaren sluijer omgeven. Hoe is het mogelijk, moet ieder vragen, dat eene vrouw aldus wordt mishandeld, zonder dat buren, plaatselijke overheid of getuigen van de daden ook maar één enkelen stap doen, tot redding der ongelukkige uit de klaauwen eens tijgers? Hoe is het mogelijk, dat de vrouw-zelve, deswege door haren beul in tegenwoordigheid van een openbaar beambte ondervraagd, verklaart, door haren man wèl behandeld en behoorlijk gevoed te worden? Sloot vrees haren mond bij bloedverwanten en bekenden: die vrees had geenen grond bij de overheid, die te harer bescherming wilde optreden, maar teruggedrongen werd door hare eigene verklaring? Hoe is het mogelijk, dat bloedverwanten de ongelukkige verstooten en terugzenden, ‘omdat zij haar in haren haveloozen toestand niet houden kunnen’? Hoe is het mogelijk, dat kinderen, die daarna als vreeselijke getuigen tegen hun eigen vader (eene zeer akelige zijde der zaak!) optreden, hunne moeder hebben kunnen laten doodhongeren en doodmartelen, zonder de justitie in te roepen? Hoe is het mogelijk, dat zijne dochter lijdelijk verdroeg, wat rilling door de leden jaagt bij de bedekte aanduiding? Hoe is het mogelijk.....? Doch dat zal de lezer-zelf wel honderdmalen vragen bij het nadenken over deze treurige geschiedenis, die men zeker onder de verdichtingen eener teugellooze verbeelding zou rangschikken, indien zij niet als onder onze oogen ware voorgevallen.
Hoe werd de veroordeelde zulk een monster? Daarover trachten de bekwame Schrijvers eenig licht te verspreiden aan het slot van hun verhaal. Doch het bevredigt de menschkunde niet geheel, gelijk zij dan ook zelve zeggen: ‘dat verreweg het grootste gedeelte van 's mans levenswandel voor hen in de duisternis is gehuld gebleven.’ Dierlijke wellust was des misdadigers hoofdneiging, waarbij later zich de onzalige neiging tot sterken drank voegde. En wat verborgen is gebleven voor menschen, dat is openbaar voor God; en wij moeten ophouden te vragen, waar de geschiedenis niet van 's mans

{==260==} {>>pagina-aanduiding<<}
uitwendigen levensloop, maar van zijn inwendig zieleleven zwijgt. Dat de onbeteugeldste zelfzucht en onbepaaldste gehechtheid aan de dingen dezes levens, waardoor alle hoogere gedachten geheellijk werden buitengesloten, den rampzalige anderhalvén dag vóór zijnen dood nog bezielden, blijkt uit de ontzettende bijzonderheid, dat hij toen nog den ontboden notaris in de reden viel, toen hem de te voren opgegeven overdragt aan zijne kinderen werd voorgedragen, zijn verlangen te kennen gevende, die liever niet geplaatst te zien; zeggende: ‘Ik had liever, mijnheer de notaris! dat gij dat artikel er uitgelaten hadt; ik kon eens vrij komen, bij God zijn alle dingen mogelijk, en ik had mij dan van alles bij mijn leven ontdaan.’ Maar indien het openbaar gerucht waarheid behelst, zou de misdadiger bij zijn ongeloof ook het onzinnigst bijgeloof gevoegd hebben, en zich, op grond van zekere gekochte en gedragene medaille, tegen een gewelddadigen dood vrij gewaand hebben! En volgens dat zelfde gerucht was alles in zijn oog eene tooneelvertooning, ten einde hem in de engte te jagen met het doel, om hem van een groot gedeelte zijns vermogens te berooven. Van het laatste vinden wij hier de wenken, en wat het eerste aangaat, wij eerbiedigen de kieschheid der Schrijvers, ofschoon wij voor ons iets ter waarschuwing van misleide slagtoffers des bijgeloofs zouden verlangd hebben.
Wat overigens het voor ons liggend geschrift aangaat: het is wèl geschreven. Dat het herhaaldelijk dezelfde daadzaken behelst, ligt in den aard der zaak; dit is bij het opnemen van geregtelijke acte-stukken niet te vermijden. Slechts hadden wij wel gewenscht, dat de Schrijvers hier en daar wat minder hadden uitgeweid over de inrigting van hun geschrift. De stijl is beschaafd, de toon gepast, en, waar het voegzaam is, echt Christelijk.
Den uitgevers zij lof voor de nette uitvoering, en verschooning voor de menigte van drukfouten om den spoed, waarmede deze twaalf vellen gedrukt moesten worden, ten einde kort na de uitvoering der straf te kunnen ver-
{==261==} {>>pagina-aanduiding<<}
schijnen. Het afzigtig gelaat van den veroordeelde, een fac-similé van zijn handschrift, benevens twee teekeningen van den zolder, waar de ongelukkige vrouw was vastgeketend, zijn er bijgevoegd. Vooral ook om het weldadige doel der uitgave: ten voordeele van de algemeene armen te Middelburg, verdient het werkje gunst en aanbeveling.

h.m.c.

Muzen-Album. Iste en IIde Deel. Te Amsterdam, bij de Gebr. Diederichs. 1849. In kl. 8vo. Te zamen 500 bl. Met portretten en vignetten. f 5-:

Blijkens het voorberigt des Eersten deels is het Muzen-Album bestemd, om in twee behoeften te voorzien. Vooreerst: om te strekken niet enkel tot eene ‘poëtische beeldengalerij’ voor werken van levende meesters; maar ook tot eene ‘bewaarplaats’ van hetgeen er verdienstelijks gevonden wordt, a. in de dichterlijke nalatenschappen van ontslapen zangers; b. in de werken van liefhebbers en aanvangers in de kunst. Ten tweeden, en dit is het voornaamste, om een gedeelte der vruchten dienstbaar te maken tot de grondlegging van een Fonds voor hulpbehoevende weduwen en weezen van Nederlandsche dichters.
Wij laten in het midden of de splitsing onzer poëtiserende landgenooten in meesters en liefhebbers naauwkeurig zij. Misschien ware 't beter geweest, hen te onderscheiden in poëten en dichtkunstenaars. - Men moge zeggen, wat men wille, er is een hemelsbreed verschil tusschen de gedichten der weinige uitverkorenen, die, gelijk de oude profeten, ingevingen van boven ontvangen, en die van anderen, aan welke dat voorregt niet geschonken is. Maar men zal ook den steller van het voorberigt evenwel niet kunnen tegenspreken, dat er, zelfs onder hen, die wij poëten zouden noemen, een even groot onderscheid is tusschen de gedichten dergenen, die een ruim gedeelte van hunnen tijd kunnen toewijden aan de beoefening der dichtkunst, dat is, aan oefening in de

{==262==} {>>pagina-aanduiding<<}
schoonheden van den stijl en der versificatie, en de gedichten van hen, wier maatschappelijke pligten hun dat beletten. Deze laatsten zijn in de schatting van den steller: liefhebbers; doch 't woord is hem eenigzins kwalijk genomen, en 't kon niet anders. Ieder houdt zijn uil voor een valk, en zou dan niet een versificateur zich-zelven, met de vrienden en bekenden die hem bewonderen, voor een poëet houden? - 't Ware inderdaad een wonder, als enkele dilettanten 't harnas niet aanschoten, voor 't burgerlijk gebruik, dat ze allen, die verzen maken, poëten noemt, zoo goed als de besten? - Tot zijn geluk is Mr. j. van lennep hem ter hulp gekomen met eene satire: ‘de liedtjenszanger’ (Deel II, bladz. 1), waarin hij hunne modestie op de geestigste wijze bestraft.
Insgelijks laten we in het midden, of de ‘liefhebbers en aanvangers in de kunst’ voor hetgeen ze verdienstelijks leveren niet elders plaats kunnen vinden; maar 't was eene gelukkige gedachte om eene bewaarplaats te openen voor nog ongedrukte of verspreide poëzij van ontslapen zangers, die anders in 't vergeetboek of geheel verloren kon raken. 't Is wel vreemd, dat de boekhandel niet reeds vroeger daaraan heeft gedacht. Nu de gedachte door den ontwerper van dit Album is uitgesproken, heeft de concurrentie dadelijk zich werkzaam getoond, om een gedeelte dier nalatenschappen te vermeesteren; - moge 't maar niet zijn ten nadeele van 't Album, en tot schade voor het fonds! Hoe 't zij, wij hebben er aan te danken, dat ook in dezen jaargang eenige fraaije gedichten zijn bewaard, die anders welligt nimmer in het licht zouden zijn gekomen. Boven alles juichen wij de gedachte toe, om het werk dienstbaar te maken aan de oprigting van dat Fonds, hetwelk reeds voorlang had moeten zijn daargesteld. Wij wenschen er zegen op, en 't eenmaal zóó bloeijende, dat 't ook middelen hebbe, om verder te gaan en te ondersteunen niet alleen hulpbehoevende weduwen en weezen van dichters, maar van verdienstelijke schrijvers in het algemeen, en niet alleen die weduwen en weezen, maar ook die dichters en schrijvers-zelven, wanneer ze door ouderdom of tegenspoeden

{==263==} {>>pagina-aanduiding<<}
tot behoefte vervallen - waarvoor zij gelijk andere menschen blootstaan. Ware het Fonds vijftig jaren vroeger opgerigt, dan had 't ook den onlangs - te vroeg, helaas! - ontslapen verdienstelijken, braven bosdijk, toen hij de pen niet meer kon voeren, zijne laatste, bittere levensdagen kunnen verligten. - Hoe velen vóór hem hadden dáár, zelfs in nog hoogere mate, behoefte aan!
De twee deelen bevatten bijdragen van zes-en-veertig medeärbeiders. De menigte en verscheidenheid van stukken beletten ons aan hunne beoordeeling te denken; wij moeten ons beperken tot eene korte opgave van den inhoud.
Uit de dichterlijke nalatenschappen van ontslapen zangers ontvangt men van abm des amorie van der hoeven, jr. twee stukken: simon petrus te Rome, een verhaal, en Mannentrouw, eene romance; - van g. grave, jz.: vondel, een lierzang; - van d. van heyst: de Lurley, eene Romance; van c. loots: de Wijze, een lierzang; - Aan j. van vondel, na het lezen van eenige lettervruchten des tegenwoordigen tijds, een uitvoerig dichtstuk in alexandrijnen, dat tot eene voorlezing heeft gediend, maar, door gloed van stijl en verheffing van denkbeelden, tot de lierzangen mag gerekend worden, en twee geestige losse stukjes, onder 't opschrift: Makel- en Metselzangen, het eene aan de Makelaars blijenburg en gijzelman, bevattende in korte trekken de geschiedenis van 't prachtige huis van crevenna te Amsterdam (tegenwoordig 't eigendom der twee Amsterdamsche Departementen tot Nut van 't Algemeen), en ‘na den afloop eener boedelveiling’; stukjes die, behalve 't behagelijke dat ze in zich-zelven hebben, van belang zijn voor den lateren navorscher van de gebeurtenissen, zeden en gebruiken van het tijdvak, waarin de dichter leefde. - De inteekenaren op het Album zijn den Hoogleeraar des amorie van der hoeven grooten dank schuldig, dat hij 't verrijkte met twee zoo meesterlijke stukken van zijn onvergetelijken zoon, dichter ‘uit behoefte des harten,’ die zich vormde naar de uitstekendste modellen van ouden en nieuweren tijd. - Het gevoel, de scheppende verbeelding en 't gezag over

{==264==} {>>pagina-aanduiding<<}
de taal, die overal in ‘de Lurley’ doorblinken, getuigen van het groot verlies door onze letteren geleden ook in het te vroeg verscheiden van d. van heyst, wiens nagelaten gedichten het Album aan onzen meesterzanger Ds. ter haar heeft te danken. De lierzang van grave vol gang en gloed, geeft regt te vragen: waarom er van dien dichter niets in het tweede deel is opgenomen. Van loots, wiens stoute geest onze letterkunde met zoo menig stuk verrijkte even schitterend door gespierdheid van verzen en vlugt van denkbeelden als door 't echt nationale van den geest, behoeven we wel niet anders te zeggen, dan dat 't ons verheugt, dat zijn nagelaten gedichten, die zoo lang in den donker lagen wachten op de zorg van iemand zijner oude vrienden om ze in 't licht te plaatsen, eindelijk van lieverleê door den druk algemeen zullen worden gemaakt. Het opschrift Makelen Metselzangen herinnert ons, dat deze groote dichter, in compagnieschap met den zanger der Hollandsche Natie, makelaar, metselaar en steenkooper was. De doorluchtige firma helmers en loots stond, of staat misschien nog heden op hunne kalktobbens geschilderd, en wij zagen, vooral in den tijd toen de Hollandsche Natie van den een en de Batavieren van den ander een elektrieken schok gaven aan het nationaal gevoel, meer dan eens, waar zulke tobbens nabij eene metselkarrewei op den wal stonden, voorbijgangers hunne hoeden afnemen, als hun de namen dier firma in het oog vielen. - Van den armen bosdijk, onlangs overleden, vindt men hier twee stukjes: de Vorstelijke Balling (de Hertogin van orleans te Eisenach), en Aan bianca; het laatste naar 't
Latijn van janus secundus; twee kleine maar welsprekende getuigen van zijn gevoel en talent.
Als aanvangers in de kunst beschouwen we j.j. van maas, die aan de dichtkunst een fraaijen lierzang wijdde; w. peypers, die in een odematig verhaal den invloed van kunst en liefde in sierlijke en fiksche verzen bezingt, en j.h. van lennep, jeugdigen broeder van den beroemden Mr. jacob, een triomflied Israëls over het gevallen Babylon; vrij gevolgd naar jesaias xiv:4-24; een heer-
{==265==} {>>pagina-aanduiding<<}
lijk lied, waarin de geest van den profeet treffend wordt wedergegeven. De Redactie is karig geweest in het opnemen van eerste dichtproeven, en deed er wèl aan. Van het genoemde drietal, aan welks poëtischen aanleg niet is te twijfelen, mag men veel goeds en groots verwachten, indien zij voortgaan hunne gaven aldus te gebruiken.
Door dilettanten, dichtkunstenaars, liefhebbers - begaafde mannen, in één woord, die slechts nu en dan de lier in handen nemen, is eene rijke verscheidenheid van ernstige en luimige stukken bijgedragen. Dr. gleuns, jr. schonk een drietal grafbloemen, klein doch geurrijk bouquet voor moeders bij de graven van jonge kinderen. Hoogeveen sterck leidt den geest terug naar den 30sten November 1813. Jammer, dat het eenigzins verouderd onderwerp bij velen niet de belangstelling zal opwekken, die deze krachtige uitboezeming verdient. Ds. j.a. kramer leverde Koning cassan en de reis van thomas om liefde en vrede te zoeken, twee verhalen, die wijsheid leeren, op vrolijken trant. Van den Eerwaarden c.w. pape vindt men eene Elegie bij den dood van een zoontje, die wij meesterlijk zouden noemen, als dat woord het vaderlijk gevoel niet konde kwetsen. Wij rangschikken dit aandoenlijk gedicht onder de juweelen van dezen jaargang. Regt zangerige liederen ontvangen we van g. van reyn, aan de Herfstavondzon, en van g.p. roos over de bloem van welke hij den naam draagt. Ds. van schaick droeg een lierzang bij, waarin hij de zegepraal voorspelt van het rijk van waarheid en licht - moge zij waarheid worden! - en schapenwasschen, een klein verhaal, naar onze schatting een juweeltje, niettegenstaande van de zeven vierregelige coupletten het 4de en 5de zeer goed kunnen worden gemist. Een veertiental puntdichten, waarvan eenigen veel aanleg voor dit moeijelijk genre verraden, leverde w. schepers. Kapitein van der stok vergast ons op eene allerliefste herinnering aan zijn verblijf in de
West-Indiën: de aloë en de tropiaal. Het lot der nachtegalen, zingende onder raven en uilen, wordt door tétar van elven in een fabel met nadruk geschetst. Van wechel gaf een zeer gelukkige vertaling naar eber-
{==266==} {>>pagina-aanduiding<<}
hard: het potsige kristoffel in den vreemde, waaraan het geestig vignet des tweeden deels is ontleend, en 't oorspronkelijk half burlesk verhaal van een watertogt op de Schelde, waarin eool en neptuun aan eenige heeren en dames veel te doen geven. Van wijsmuller blijven hier de gevoelvolle coupletten bewaard, die hij den Lutherschen weezen te Leyden in den mond gaf bij den aanvang van 1849. Eindelijk maakt men hier kennis met de godvruchtige Muze van den Eerwaarden tatum zubli, in een Bijbelsch verhaal: rebekka, zoo liefelijk van verzen als zacht van gevoel, waarin de kleur van het Oosten goed is bewaard. Het vignet des eersten deels is aan dit gedicht ontleend; maar we kunnen aan de rebekka, die er op is voorgesteld, geene schoonheid vinden.
Evenzeer hebben onze eigenlijke poëten, en meer gezette beoefenaren der dichtkunst hunne belangstelling in het werk doen blijken. De kunstkeurige Ds. beets gaf weinige maar meesterlijke verzen aan eene bruid, en geniaal en wetenschappelijk, een geestig puntdicht; van den berg eene vaderlandsche Romance: sebastiaan de lange (1572), vurig en fiksch, ofschoon in een paar verzen minder correct; clavareau, in het Fransch, een drietal stukken: une victime d'une banquéroute publique, een tragische monoloog vol gang en afwisseling van hartstogt, uitmuntend voor de declamatie, en den rederijkeren gewis welkom; a trois soeurs en rêverie, 't eerste door smaak, 't tweede door gevoel uitmuntend; da costa de uitstorting van een lijdend maar in God berustend gemoed: aan mijne egade op haar verjaarfeest; dorbeck: ansfried van teisterband, eene uitvoerige verdienstelijke legende, hoewel ze hier en daar bekort had kunnen worden; de genestett eene Elegie: de stem des harten, vol gedachten, élégant, meesterlijk van versbouw en stijl. In het 4de vers van dit gedicht, op bladz. 135, staat: aan wereldlust, 't moet blijkbaar zijn: van wereldlust, maar is onder de drukfeilen niet vermeld. - Ds. ter haar: aan eene jeugdige declamatrice, rijk aan denkbeelden en beelden, in den sierlijksten stijl; van harderwijk twee gelukkige vertalingen: de moeder van den jager, en

{==267==} {>>pagina-aanduiding<<}
een Nachtwakerslied; Dr. hirschig, cz. drie stukken: een Gezigt, treffend door de wending aan 't slot, die nogtans edeler kon wezen; Aan Mr. wm. bilderdijk, vol warmte en gevoel, in gladde en gespierde verzen, en eene naïfleerrijke apostrophe: Aan een winterkoninkje; - de kanter twee proeven eener jambische overbrenging der Messiade van klopstock, die, om 't minder geschikte van onze taal voor den hexameter, en den minderen smaak van onze Natie voor die versmaat, den dichter lust doet toewenschen om dat geheele heldendicht in jamben over te brengen; - h.h. klijn: Aan den Hoogleeraar des amorie van der hoeven, Het gevoel, en Amen, drie stukken, den godvruchtigen, diep gevoeligen zanger waardig, en van welke 't laatste den jaargang waardig besluit; Mr. j. van lennep, een drietal Erotische stukjes, vol schalksche naïveteit in den stijl en in de gedachten, en de geestige satire de liedtjenszanger, van welke reeds gesproken is; j.c. perk eene klagt In het Prinsenhof te Delft, die algemeen sympathie zou opwekken, ware zij in één opzigt niet eenigzins hard uitgevallen; Dr. riehm: de Magyarendood, eene treffende Romance, met talent vertaald; a. ruysch: Aan voltaire, vol ziel en gloed; schimsheimer: Het Volk, een lyrisch leerdicht, wel waardig gelezen en behartigd te worden; Ds. schultz jacobi: De Prediker van bechstein met gevoel overgebragt; Mr. sifflé: Natuur en Kunst, een
leerdicht vol diepe en schoone gedachten. Van tollens vindt men hier den herdruk van De rook- en snuiftabak, een allergeestigst stukje, vol waarheid, geheel con amore bewerkt, en zeker uit des dichters besten tijd. Wijders droegen bij: l. de visser: een lentemorgen in het Alpendal, fragment eener vertaling van de lamartine's Jocelyn. Wij begrijpen niet hoe er iemand kan zijn, zoo door en door dichtkunstenaar, dat hij verzen schrijft zoo meesterlijk als dezen, zonder algemeen bekend te zijn in den Lande. Er is in die verzen eene gemakkelijkheid, een élégance, een kracht, een rijkdom van voorstelling en uitdrukking, een gevoel en begrip van de schoonheden van 't oorspronkelijke, en

{==268==} {>>pagina-aanduiding<<}
tevens van onze taal en versificatie, dat we opgetogen waren bij de eerste lezing, en nog opgetogen zijn bij de herlezing. Warnsinck leverde bertha, eene Romance, die zijn helder hoofd en wèlgeplaatst hart vereert; wijsman: De taal der starren, en In mijne gaarde, twee uitstortingen des harten van dezen gevoeligen zanger, aan de Natuur, aan zijne moeder, en aan God; withuys: een Doopgroet aan marcellus emants uit een godvruchtig hart, en pedro en pedrillo, een satiriek-ironieke droomvertelling, uit een schertslustigen geest; van zeggelen, eindelijk, een Klaaglied van jan chagrijn, eene aardige, wèlgestoffeerde Jeremiade, in des dichters nieuweren toon en trant. - Het eerste deel bevat, bovendien, een prozastuk Over het Treurspel in Nederland, uit de nalatenschap van Mr. wm. bilderdijk, geschonken door den Hoogleeraar tydeman, en het tweede deel eene korte voorlezing of bijdrage over de Romance.
Uit deze opgave blijken de rijkdom en verscheidenheid van onderwerpen in de twee deelen. Het Album komt in dat opzigt geheel overeen met de Dichterlijke Handschriften, vroeger door uylenbroek uitgegeven, en nog heden gezocht. Ook hierin komt 't er mede overeen, dat 't lectuur bevat voor alle standen; zoo wel voor den boer als den edelman, zoo wel voor den geleerde als voor den ongeletterden burger. Het werk voldoet dus in zoo verre geheel aan het plan.
De banden zijn fraai, doch voor 't innaaijen en ook voor 't goed afdrukken had men meer zorg kunnen dragen. Onder anderen op bladz. 231, vers 1 van boven (IIde D.) is de uitroep ol, de helft van een jambischen voet, geheel weggevallen. Bomance, voor Romance, op bl. 240, zal mede wel niet aan den corrector zijn te wijten. Ook hem zij nog meer naauwkeurigheid in het getrouw blijven aan ieders wijze van spellen aanbevolen.
De jaargang bevat een portret van tollens en van Mr. da costa, beiden van treffende gelijkenis. Naar ons gevoelen bestaat er van tollens geen ander portret zoo gelijkend als dit. Wij schreven om een afzonderlijken

{==269==} {>>pagina-aanduiding<<}
afdruk; doch vernamen dat de steen, waarop 't gedrukt werd, bij ongeluk is gebroken. De bezitters der exemplaren van deze eerste uitgave mogen ze dus in waarde houden.
Het doet ons leed, dat we geen ruimte hebben voor een paar uittreksels; maar wij verwijzen naar de twee deelen-zelve. Ieder wèldenkende, die jaarlijks voor een edelmoedig doel vijf gulden kan afzonderen, voor welke hij, bovendien, de waarde in twee zulke deelen ontvangt, zal gaarne inteekenen. Op de Naamlijst der Inteekenaren en haar Vervolg (die de 2 deelen openen), vinden we nog maar weinig Leesgezelschappen genoemd. Inzonderheid voor Leesgezelschappen is het zelfs geene opöffering het Fonds door inteekening te ondersteunen. Wij bevelen 't werk algemeen aan, en hopen spoedig te vernemen, dat het Fonds gevestigd is, en aan de behoefte beantwoordt.

Brieven eener moeder aan dochters uit den beschaafden stand, bij hare intrede in de wereld. Uit het Hoogduitsch. Te Gouda, bij G.B. van Goor. 1849. In kl. 8vo. 54 bl. f :-60.

Het uitwendige van dit boekje is fraai en de inhoud degelijk. Beide Vertaler en Uitgever hebben aanspraak op lof. Wij raden elke moeder uit den beschaafden stand aan, hare dochters deze brieven te laten lezen. Zij zullen er een helder begrip uit krijgen van de pligten der vrouw, en een warm gevoel voor God en den naasten, en voor het stille, eerbare, huiselijke leven. Men vindt de teederste punten, die het vrouwelijk hart kunnen treffen, hier met kieschheid en waardigheid behandeld. De bevallige en onderhoudende stijl getuigt, dat eene fijn beschaafde, diep gevoelende vrouw deze brieven moet geschreven hebben.
Wij wenschen het werkje in vele handen.





{==270==} {>>pagina-aanduiding<<}

Een gemengd kuwelijk. Een verhaal uit onze dagen. Door A.J. Dieperink. Te Amsterdam, bij J. van der Hey en Zoon. 1849. In kl. 8vo. IV en 126 bl. f :-80.

De verschijning van dit en soortgelijke werken behoort tot de treurige teekenen van onzen ziekelijken tijd. Menschen, die éénen God en Vader hebben, werpen in het groote huisgezin scheidsmuren op; menschen, door den eeuwigen Middelaar vrijgekocht, betwisten elkanders deel aan dat voorregt, hetwelk niet uit de kerk, maar uit den hemel is gekomen; menschen, die allen wenschen plaats te erlangen in de vele woningen daar boven, sluiten voor den medebroeder de deur, welke de Zoon des huizes met liefde geopend heeft. Die verblinding en dwaasheid bestaat bij al het licht der negentiende eeuw! En bleve het kwaad in de school of bepaalde het zich tot enkele ontwijde kansels, maar het krenkt het volksleven en verwoest huiselijk geluk, en poogt, als een slang, zelfs in de raadzaal van wetgevers binnen te glijden.
Wij hebben niet te onderzoeken wat er gedaan wordt, aan den eenen kant om de vrijheid van het geweten in banden van middeleeuwschen dwang te prangen, of aan den anderen kant, om die vrijheid te handhaven; en kondigen dus alleen dit geschrift aan, hetwelk eene kwestie behandelt, in de Roomsche Kerk het eerst geformuleerd en in hare gevolgen doorgevoerd: het huwelijk tusschen Protestanten en Roomschgezinden. Dieperink waarschuwt er tegen als gevaarlijk en heilloos, en staaft zijne waarschuwing met een verhaal, zoo hij zegt, op waarheid gegrond. Een meisje van deftigen stand treedt in het kuwelijk met een baron, van de Roomsche belijdenis. In weerwil van alle gedane beloften wordt haar leven vergald en vergiftigd door allerlei aanvallen op haar geloof en geweten. Na den dood van het echtpaar, worden die aanvallen op hunne eenige, door moeders zorg in Protestantsche beginselen opgevoede dochter voortgezet; doch ook bij deze lijden ze op karakter en overtuiging schipbreuk.

{==271==} {>>pagina-aanduiding<<}

Wij wenschten wel te weten, of de vervoering naar een buitenlandsch klooster een feit of een verzinsel zij. In het laatste geval achten wij haar zeer ongepast en onbillijk; want men mag zelfs eener vijandige partij geen kwaad toedichten, waaraan zij vreemd is. In het eerste geval had de naam genoemd moeten worden; want zonder dat snijden zulke historische bewijzen geen hout.
Wij hebben nog eene aanmerking. De Schrijver laat de belaagde Protestantsche weeze zeggen: ‘Die Kerkhervormers hebben hunne rust, hun geluk en hun leven opgeofferd om de kerk tot hare eerste zuiverheid terug te brengen,’ zeer goed, doch hij laat er haar bijvoegen: ‘daardoor is de Protestantsche leer ontstaan.’ Dit laatste ontkennen wij. De leer, door de Protestanten verkondigd, is volstrekt niet bij of uit de Hervorming ontstaan. Het is hunne tegenpartij, die dat beweert en het hun voor de voeten werpt; maar duizendmaal neen: die leer lag en ligt in het woord van God. Toen de Hervormers dat woord deden spreken, trad zij slechts helder te voorschijn en in het leven des volks.
Doch genoeg daarover. Wij kunnen overigens zeggen, dit verhaal, waarin gang en leven is, en de karakters fiks geteekend zijn, met genoegen gelezen te hebben.

s.

Soldaten-praatjes. Te Amsterdam, bij H.W. Mooy. 1849. In kl. 8vo. 52 bl. f :-30.

De titel is kort, doch onduidelijk. Immers men vindt in het boekje geene andere gesprekken dan over den sterken drank, als oorzaak van de meeste misdaden en der verwoesting van ligchaam en geest en van het gansche levensgeluk van zoo vele militairen. Wie zou ze niet beamen, en niet elke poging toejuichen om de oorzaak dier ellenden weg te nemen? Van zoo weinig belang wij het achten, of zedelijke en godsdienstige burgers leden worden van het Afschaffinggenootschap, wijl toch zij een hooger band hebben dan de doode letter eener naamteekening - van veel belang rekenen wij eene verbindtenis

{==272==} {>>pagina-aanduiding<<}
tot geheele onthouding van sterken drank voor de mindere klassen en voor dezulken, die dikwerf in verzoeking komen om hem te gebruiken en te misbruiken. Nu worden hier de militairen opgewekt, om tot het Afschaffingsgenootschap toe te treden. De ware of verdichte verhalen en gesprekken zijn allezins doelmatig daartoe gekozen, zoo wel als enkele statistieke mededeelingen, die er in voorkomen. Ook stijl en vorm zijn zoo als wij die voor de bedoelde lezers geschikt achten. Maar zal het werkje nu in de handen komen van hen, voor wie het bestemd is? Zullen militairen 't zich aanschaffen of in de gelegenheid komen om 't te lezen? Zal 't gevonden worden in de kazernen en hospitalen? Wij twijfelen er aan, zoo lang er geen ander middel dan de gewone boekhandel gebezigd wordt. Zal het voorgestelde doel bereikt worden, dan moet de uitgever al het mogelijke doen om de verspreiding van 't boekje te bevorderen, welks lezing velen de oogen kan openen en hen van het pad des verderfs terugbrengen.

†-.

Schoolboeken in klein octavo.

1. Aardrijkskundig leerboekje voor de lagere scholen in de Provincie Noord-Holland. Eerste Stukje. Noord-Holland en de Nederlanden. 46 bl. f :-17½.



Tweede Stukje. Europa en de Aarde. 56 bl. f :-17½.



2. Handboekje der Aardrijkshunde van Noord-Holland, inzonderheid ten dienste van jonge lieden, die eene beschaafde opvoeding ontvangen. Alle drie door p.h. witkamp. Te Amsterdam, bij C.L. Brinkman. 1849. 189 bl. f :-50.



3. Beknopte Nederlandsche spraakkunst, voor schoolgebruik. Door g.c. mulder, Hoofdönderwijzer aan de

{==273==} {>>pagina-aanduiding<<}
eerste stadsschool te Nijmegen. Te Nijmegen, bij J.F. Thieme. 1848. 64 bl. f :-20.



4. Beginselen der Nederlandsche taal, een schoolboekje voor vlijtige kinderen, met vele opgaven en punten. Eerste stukje. 36 bl. f :-10.



Tweede Stukje. 46 bl. Te Groningen, bij F. Folkers. 1849. f :-12½.



5. Tijdtafel en korte schets der Vaderlandsche geschiedenis voor de lagere scholen, door p.h. witkamp. Te Amsterdam, bij C.L. Brinkman. 1849. 32 bl. f :-15.



6. Tante Dientje. Een schoolboekje; door j.j.a. goeverneur. Te Groningen, bij J. Oomkens, Jz. 1847. 96 bl. f :-20.



7. Theorie der Rekenkunde, ten gebruike van leerlingen in de hoogste klasse eener lagere school, en van hen, die zich voor hoogere inrigtingen wenschen voor te bereiden. Door b. semmelink, Onderwijzer te Zuiphen. Eerste Stukje. Te Zutphen, bij W.J. Thieme. 1849. 96 bl. f :-35.



8. Bloemlezing uit de Nederlandsche berijming der Psalmen. Tweede druk. Te Leeuwarden, bij W. Eekhoff. 1848. 96 bl. f :-30.



9. Leer- en Leesboek der Bijbelsche Aardrijkskunde voor de scholen en tot bijzonder gebruik; door j.h. klappert. Met een kaartje. Te Nijmegen, bij D.J. Haspels. 1848. 70 bl. f :-30.
De bevenstaande schoolboeken zijn mij van tijd tot tijd ter beoordeeling toegezonden. Ik heb gemeend, ze met een paar voorafgaande opmerkingen kortelijk, in den

{==274==} {>>pagina-aanduiding<<}
geest van dit Tijdschrift, naar hunne verschillende waarde te moeten aankondigen.
De Nederlandsche drukpers is bijzonder werkzaam in het voortbrengen van schoolboeken. 't Zijn artikelen, welke iederen dag noodig zijn, en zelfs hier en daar noodiger worden gerekend dan de eerste levensbehoeften. Ik heb ouders gekend, die het geld voor schoolboeken uit den mond bespaarden. Welke regtgeaarde ouders zouden aan leerzame kinderen ook een leer- en leesboekje kunnen weigeren?
't Uitgeven van schoolboeken geeft vele voordeelen, wanneer er van een artikel duizendtallen in een jaar gevraagd worden. En een jong uitgever wenscht ook zoo gaarne een paar goede fondsärtikelen te bezitten!
Daarenboven, 't schijnt zoo gemakkelijk een schoolboek te schrijven. De wetenschap toch is 't niet, welke zoo vele moeite baart. Die bestaat alleen in de keuze der stof, uit het uitgebreide gebied van verdichting, kunst of wetenschap, en in den vorm, waarin 't een of ander gegeven wordt.
't Eerste wordt gemeenlijk van minder belang geoordeeld. De hulpmiddelen toch zijn zoo veelvuldig: woordenboeken, tijdschriften, en eene menigte andere werken verschaffen het noodige. En wat den vorm betreft: 't lijkt zoo eenvoudig, om in een kinderlijken stijl te schrijven, de volzinnen wat te verkorten, de onderwerpen wat te herhalen, hier en daar een uitroepteeken te plaatsen, en er een zedelesje tusschen te schuiven.
Maar! Maar! - Te denken, te gevoelen, te wenschen, te verlangen, en te hopen, zoo als kinderen doen; te zijn, zoo als kinderen zijn, zou dat zoo gemakkelijk wezen!!
't Bewijs is voorhanden. Er zijn maar weinig schrijvers voor kinderen, wien het gelukt duurzaam bijval te vinden; de meeste producten verdwijnen als kaf voor den wind. Van alphen, nieuwald, wester, martinet en anslijn behooren tot die weinigen.
Doch wij moeten tot de beschouwing overgaan.

{==275==} {>>pagina-aanduiding<<}

No, 1 en 2 hebben wij te danken aan den kundigen en bekwamen witkamp. 't Zijn werkjes, die door naauwkeurigheid uitmunten. - Zij zijn met zorg bearbeid. Er is geen twijfel aan, of deze stukjes zullen in Noord-Holland bijval vinden; No. 1 voor de scholen, en No. 2 voor de meer beschaafde jeugd, en voor onderwijzers, bij het gebruik der beide eerste stukjes onder No. 1 vermeld. - Daarenboven is No. 2 ook nog zeer aan te bevelen, voor ieder eenigzins beschaafd persoon in die Provincie, want hij zal nergens, in zulk een kort bestek, zoo veel wetenswaardigs bijeen vinden, aangaande het gewest zijner inwoning. Naar fouten hebben wij gezocht, maar wij hebben er niet van eenige beteekenis gevonden.
No. 3. Een uitmuntend werkje, waarin de jeugd, in een kort bestek, alles vindt, wat de eerste beginselen der Nederlandsche spraakkunst betreft. - Wij hebben nog geen beter werkje van dien aard in handen gehad. De leergang, waarop het zoo zeer aankomt, is goed, de bepalingen zijn kort en juist, en de voorbeelden ter verdere verklaring en opheldering zijn met verstand gekozen. - Wij verwachten van dit boekje een uitgebreid' debiet.
No. 4. Dit taalkundig werkje is van veel minder allooi. De gang is nog geheel naar de oude methode; 't redekundig voorstel dient toch vooraf te gaan, en hier komt men dadelijk reeds met de taaldeelen voor den dag; ook zijn de bepalingen verre van juist. En nogtans bezitten deze stukjes een paar aanbevelingen, namelijk: vele voorbeelden ter oefening, en buitengewone goedkoopheid; wegen deze beide laatste hoedanigheden hier en daar zwaar, welnu, een bekwaam onderwijzer kan er met goed gevolg gebruik van maken.
No. 5. Wij kunnen aan deze tijdtafel en schets der Vaderlandsche geschiedenis de eigenschap van naauwkeurigheid evenmin ontzeggen, als aan de bovengenoemde werkjes van denzelfden Schrijver; evenwel was de behoefte aan dit werkje zoo groot niet. Het vinde echter vele gebruikers!

{==276==} {>>pagina-aanduiding<<}

No. 6. Een schoolboekje uit het rijk der verdichting! En dat van goeverneur! Waarlijk het brengt aanbeveling genoeg mede. Kinderen zullen het met graagte lezen, de lesjes zullen zelfs indruk bij hen maken. Maar zou de school geen nuttiger leesboeken kunnen vinden? Zou waarheid niet boven verdichting te verkiezen zijn? Uit dat gebied moest de Heer goeverneur nu eens iets voor de scholen leveren, dan had de titel eene dubbele aanbeveling. Wij gelooven, dat reeds te vele schoolboeken een romantische tint hebben.
No. 7. Met de denkbeelden, op den titel uitgedrukt, kunnen wij ons niet vereenigen. Een werkje, uit het gebied der rekenkunde, kan aan die beide voorwaarden niet voldoen. Wij zullen ons dus alleen bepalen bij de theorie der rekenkunde, zonder meer, zoo als het eerste gedeelte luidt. En wat geeft dan het boekje? Niets, waarin het zich gunstig boven anderen onderscheidt; terwijl wij ons met de denkbeelden in het voorberigt ook niet kunnen vereenigen. Waarlijk, hoezeer dan ook dit boekje met nut voor deze gebruikt kan worden, zou toch het gemis er van geene schade aan het onderwijs veroorzaakt hebben. - Het practisch rekenboek van den Schrijver, dat wij kennen, bezit veel meer goede eigenschappen.
No. 8. Deze bloemlezing verdient nog meer bekendheid, dan haar tot dus ver ten deel viel. Zij is met kennis en oordeel zamengesteld. In geheel Protestantsche scholen zal er zeker veel gebruik van gemaakt worden, en op alle Catechisatiën van de Hervormden zal het zeer welkom zijn. Voor dezelfde scholen en Catechisatiën zal ook
No. 9 zeer welkom zijn. Immers het geeft eene aardrijkskundige beschrijving van Palestina en aangrenzende rijken en landen, en dat in een kort bestek. Wij zouden bij het gebruik er van de kaart van Ds. van senden zeer aanraden; want het achteraan gevoegde kaartje beduidt niet veel.
h.





{==277==} {>>pagina-aanduiding<<}

Boekbeschouwing.

Het leven van jezus door Dr. J.J. van Oosterzee, Predikant te Rotterdam. IIde Deel, 1ste Stuk. Te Utrecht, bij Kemink en Zoon. 1848. In gr. 8vo. f 5-:

(Vervolg en slot van bl. 240.)

XVI, Het groot geloof getiteld, handelt over de genezing van den dienstknecht van den hoofdman te Kapernaum. Wij vinden hier niet de levendigheid van voorstelling, die anders den Schrijver eigen is. Ook wordt het groot geloof van den hoofdman, naar ons inzien, niet genoeg in het licht gesteld. Van oosterzee heeft vroeger onderscheid gemaakt tusschen wonderen van magt en wetenschap, en als een wonder van de laatste soort beschouwd zoo wel de genezing van den zoon des hovelings te Kapernaum als de overvloedige vischvangst. Wij konden aan zijn gevoelen onzen bijval niet schenken. Indien het juist ware, wij weten niet, waarom het niet evenzeer op het hier vermelde geval door hem werd toegepast. Ook hier hebben wij het verhaal van een wonderwerk, door den Heer verrigt aan een kranke, die zich niet in zijne nabijheid bevond. 't Is hoogst moeijelijk, zulke daden volkomen begrijpelijk te maken. Wij komen niets verder door ze wonderen van wetenschap te noemen; want dan moet men nog altijd vragen: vanwaar kwam het, dat juist op dat oogenblik de zoon des hovelings eensklaps herstelde? - dat juist toen en op die plek zulk eene groote menigte visschen was bijeenverzameld? Wij meenen, dat men voor alsnog niet beter kan doen, dan zich te houden aan hetgeen van oosterzee betrekkelijk de genezing van den knecht des hoofdmans schrijft. ‘Zoo rest ons dan niets anders, dan deze wijze van werken alleen en uitsluitend te verklaren uit de verhevene persoonlijkheid van christus. Was

{==278==} {>>pagina-aanduiding<<}
Hij waarlijk, die Hij zeide te zijn, dan kon de afstand van ruimte geen beletsel zijn voor zijnen heiligen, met dien des Vaders vereenigden wil, om daar te werken, waar Hij het noodzakelijk achtte. Kon zelfs de Propheet eliza den Syriër naäman genezen (2 Kon. iv), door hem op eenen aanmerkelijken afstand de indompeling in den Jordaan te bevelen, hoe zou het dan voor den Zoon te wonderbaar zijn geweest, om zijne kracht in eene woning te openbaren, die zijn voet nog niet bereikt had? Juist daarom toont Hij ons het beeld der alomvattende werkzaamheid Gods des Vaders, die evenmin door ruimte als door tijd wordt verhinderd. En tevens zien wij ons hier als in een spiegel getoond, hoe Hij, in den hemel boven alle beperkingen der stoffelijke wereld verheven, regtstreeks kan werken tot de uiterste grenzen der aarde.’
Zulk eene beschouwing komt ons voor van het Christelijk-geloovig standpunt de eenig ware te zijn. En dit geldt in vollen nadruk omtrent de gebeurtenis, die de Schrijver in XVII behandelt, dat ten opschrift draagt: De jongeling te Naïn (moet het niet zijn, de opwekking van den jongeling te Naïn?). Wij hetwijfelen, of van deze wondervolle daad des Heeren wel eene betere verklaring is te geven, dan ‘dat Hij, in wien het Leven was, den dood kon doen wijken, zoo dikwijls zijn wil, ten naauwste met dien des Vaders vereenigd, dat wijken gebood, en dat Hij als het ware reeds enkele eerstelingen zijner overwinning over het graf heeft verkregen, voor Hij die in de ure zijner verrijzenis ten volle behaalde.’ - Minder beviel ons de volgende redenering des geachten Schrijvers tot oplossing der bedenking: ‘maar heeft niet de gestorvene de laatste punten van aanraking voor de inwerking des wonderdoeners verloren?’ - Van oosterzee betuigt, dat hij op Christelijk wijsgeerig standpunt zich moeijelijk eene wonderdaad, zonder eenige de minste receptiviteit in haar voorwerp, kan voorstellen. Hij wil echter de dooden, die door jezus in het leven zijn teruggeroepen, niet voor schijndooden verklaren; maar vraagt liever, of het be-
{==279==} {>>pagina-aanduiding<<}
wijsbaar is, dat in eenen werkelijk gestorvene volstrekt alle reeeptiviteit voor de inwerking des wonderdoeners ontbreekt? Hij meent, dat de hereeniging van den geest met het stoffelijk omkleedsel dan alleen ondenkbaar is geworden, wanneer het laatste geheel vernietigd of onbewoonbaar geworden is; en dat dit het geval niet was met de ontslapenen, die door jezus werden opgewekt. Zij stonden geheel en al gelijk met onze gestorvenen, die aan de aarde worden wedergegeven; doch het waren geene verminkte, geene
geheel vergane ligchamen, die de Heer deed herleven; maar onlangs gestorvenen. En nu gist van oosterzee, dat de geest, na de eerste ophouding van het dierlijk leven, nog betrekking blijft gevoelen op de woonstede, waarin hij zoo langdurig vertoefde, en, nog vreemdeling in hooger sfeer, zich welligt, pas na de scheiding, in naauwer rapport tot het achtergelatene bevindt, dan de meesten vermoeden. (Wij zouden bijna zeggen, dat zulk eene voorstelling wel wat spookachtig is). Die gissing in toepassing brengende vervolgt de Schrijver: ‘Dit schijnt in vollen nadruk het geval te zijn geweest met de gestorvenen, die jezus weer opwekt. Ontslapen in een tijd, waarin leven en onverderfelijkheid nog niet aan het licht gebragt was, konden zij ten hoogste vrede hebben met den dood, zonder naar het sterven te reikhalzen. Aan dit aardsche leven waren zij nog verbonden door de heiligste banden van bloedverwantschap en sympathie. Voorzeker, indien ooit tranen, gebeden of smeekingen eenen geest aan de aarde konden kluisteren of naar het leven doen verlangen, het was thans het geval. Kon er nog rapport tusschen die geesten en hunne stoffelijke omkleedsels bestaan, hier werd het gevonden: bijna zouden wij zeggen, schoorvoetende waren zij de doodsvallei binnengetreden, gereed om op den eersten wenk der Almagt in het leven weder te keeren. En dien wenk hebben zij niet gehoord, of zij volgden dien gewillig en met dankbaarheid op.’
Eene tweede bedenking wordt nog geopperd: ‘Maar zoo werden zij dan toch reeds uit gelukkiger staat te-
{==280==} {>>pagina-aanduiding<<}
ruggevoerd in een leven van strijd? Was dat voor hen geene vermindering van geluk? En - zoo men antwoordt, dat hunne opwekking ook voor anderen gewigtige bedoelingen had, strijdt het niet met de waardigheid van den mensch, om louter werktuig te zijn tot bereiking van een doel in een ander?’
Na ook tot oplossing hiervan het een en ander aangevoerd te hebben, moet de Schrijver toch ten laatste eindigen met deze woorden, die wij volgaarne tot de onzen maken: ‘Beter, dan langer te gissen naar mogelijkheid of onmogelijkheid, waarschijnlijkheid of onwaarschijnlijkheid, is het, onze onkunde op dit gebied te belijden en te vragen, of de gronden voor de historische waarheid der Evangelische berigten ook hier voldoende zijn, om er ons geloof op te bouwen.’ Dit bevestigt hij, inzonderheid zich beroepende op de inwendige kenteekenen van waarschijnlijkheid, die het berigt van lucas ons aanbiédt, waarop hij dan aldus besluit: ‘En is het verhaal geloofwaardig, dan stelt het ons den Stichter van het Godsrijk op aarde voor oogen, als den verhevenen Leeraar, die zijne prediking met de krachtigste teekenen staafde; als den barmhartigen Hoogepriester, die treurenden troost, en juist door de diepste ontferming der liefde tot de hoogste betooning van magt wordt bewogen; als den Koning over den koning der verschrikking, wiens stem zelfs de gestorvene hoort, wiens vinger eene lijkbaar in een akker der opstanding herschept, wiens hand het gescheidene door den dood weder te zamen vereenigt. En terwijl wij uit Naiïn het morgenrood ons zien tegenblinken eener hoogere wereld, stemmen wij niet slechts van harte in met den juichtoon der verwonderde schare, maar wij voegen eerbiedig er bij: het leven is geopenbaard!’
XVIII, Het gezantschap des Doopers, is vooral belangrijk wegens de uitnemende verklaring en ontvouwing van jezus rede, bij gelegenheid van dat gezantschap gehouden. Bijzondere aandacht verdient de niet gewone uitlegging van matth. xi:12.
In XIX, Het gastmaal van simon den Pharizeeër, vindt

{==281==} {>>pagina-aanduiding<<}
gij eene schoone voorstelling van hetgeen daar is voorgevallen. Het vermoeden, dat de boetvaardige zondares, die de voeten van jezus zalfde, maria magdalena was, wordt door van oosterzee niet onaannemelijk geacht.
XX. De terugkomst. De lastering. De zaligprijzende vrouw. De familie. Met genoegen en bijval lazen wij des Schrijvers beschouwingen over de verschillende bijzonderheden, in het opschrift genoemd. Met onderscheiding verdient inzonderheid vermeld te worden, wat van oosterzee schrijft over de zonde tegen den H. Geest.
XXI. Gelijkenissen. Wat, waarom en hoe de Heer in gelijkenissen leerde, wordt eerst in het algemeen ontvouwd. In zijne parabelen draagt jezus voor, ‘wat Hij zelf heeft genoemd, de verborgenheden van het Koningrijk Gods. Van verschillende zijden wordt de koning en de oorsprong, de aard en de wet, de geschiedenis en de bestemming van dat hemelsch rijk te aanschouwen gegeven, maar één grondtoon wordt telkens bij vernieuwing gehoord, één draad verbindt alle die uitspraken zamen; die grondtoon, die draad is in het eerste woord zijner prediking vervat: het Koningrijk Gods is nabijgekomen.’ - Vragen wij, wat de Heer bewoog, om zich van dezen leertrant te bedienen, van oosterzee geeft ons schoone opmerkingen aangaande het dubbele doel, waartoe de Heer ze uitsprak, opheldering der waarheid voor onvatbaren, die haar in het geheel niet zouden verstaan hebben, zoo zij in eigenlijke taal hun voorgesteld was, en verberging van haar licht voor zwakke en vijandige blikken, die de ontijdige onthulling der verborgenheden ten verderve zouden aangewend hebben. Verder maakt van oosterzee nog opmerkzaam op de voortreffelijkheid van jezus gelijkenissen, door eenige wenken omtrent de stof en den vorm dier parabelen te geven. Na deze algemeene beschouwingen behandelt hij de gelijkenis van den zaaijer, van het zaad in den akker, van het onkruid onder de tarwe, van het mosterdzaad en het zuurdeeg, van den parel en van het vischnet. Van oosterzee ontvouwt niet slechts den zin en de bedoeling van ieder dier gelijkenissen, maar wijst ook uitnemend

{==282==} {>>pagina-aanduiding<<}
aan, in welk een verband zij tot elkander staan. Ten slotte komt nog ter sprake het profetisch karakter dier gelijkenissen. ‘Het verwondert ons niet, (schrijft hij dat men reeds vroeg een eigenlijk gezegd Profetisch karakter aan deze parabelen toeschreef. Bedoelt men daarmede, dat de eerste gelijkenis alleen in de eerste, de tweede alleen in de tweede periode dier geschiedenis vervuld werd enz., wij zijn de eersten om die opvatting tegen te spreken: het verschillend lot van het zaad, de vermenging van het onkruid onder de tarwe, de voorspoedige voortgang en de hooge waardij van het Koningrijk Gods, blinken ons toch niet in enkele, maar in alle tijdperken der Christelijke geschiedenis, onder velerlei afwisseling tegen. Maar wil men te kennen geven, dat de gezamenlijke inhoud dezer gelijkenissen door alle eeuwen heen is gestaafd, wij stemmen het niet slechts toe, maar weerhouden ons slechts met moeite van de aanwijzing der voorbeelden, die ook nog in onze tijden deze meening boven allen twijfel verheffen. Wie met opmerkzamen blik rond zich staart, ziet weldra, dat nog de verhouding der menschen tot het Koningrijk Gods evenmin veranderd is als de waarde van dat Rijk voor de menschen, en bij de donkerheid onzer dagen verbeidt zij leidzaam (lees: lijdzaam) de ure, waarin de laatste gelijkenis, die van het vischnet, hare volkomene vervulling erlangt, aan den afloop der eeuwen.’
XXII. De onstuimige zeereis. Wij vinden hier meer, dan het opschrift vermeldt. Vooraf wordt toegelicht de ontmoeting van jezus met den man, die tot Hem zeide: ‘Meester! ik zal u volgen, waar gij ook henengaat’: met een ander, die Hem bad: ‘laat mij toe, dat ik eerst heenga en mijnen vader begrave’: en met een derde, die sprak: ‘Heer! ik zal u volgen, maar laat mij toe, dat ik eerst afscheid neme van wie in mijn huis zijn.’ Daarop wordt ons een der verhevenste tooneelen uit het leven des Heeren geschetst. ‘Jezus heeft het schip bestegen en de ranke kiel, met het kostbaarste bevracht, steekt van wal. Nog is alles stil en alles schijnt den

{==283==} {>>pagina-aanduiding<<}
schepelingen eenen voorspoedigen togt te voorspellen. De avond daalt en de Heer legt zich vermoeid en uitgeput op een oorkussen voor eene wijle ter ruste. Maar te midden zijner sluimering ontwaakt de natuur uit haren schijnbaren slaap. Een windvlaag steekt op en schudt de baren des meers. Niet langer is dat meer een gladden spiegel gelijk, waarover de vaartuigen zweven, zonder een enkel spoor van zich achter te laten, maar een afgrond, die weldra zijne prooi dreigt te zullen verzwelgen. Met ieder oogenblik klimt het gevaar, en met het gehuil der stormen, die scheepstuig en masten doen kraken, smelten angstige noodkreten zamen. Het is de ure, dat al de hoop der oude, al de verwachting voor betere tijden, in christus op een schamel visschersvaartuig gedragen, aan eenen zijden draad schijnt gehangen. Triumfeerden die golven, Israël had zijnen koning, de aarde haren redder verloren, en - nog slaapt Hij rustig voort. Daar wordt Hij door den noodkreet der jongeren gewekt, die Hem toeroepen: Meester! bekommert het u niet, dat wij vergaan? en zijn ontsloten oog rust aanstonds op eenen dubbelen storm, den storm des ongeloofs in het harte der zijnen, den storm der elementen in het rijk der Natuur. Dadelijk stilt Hij den eersten met het verwijt: “wat zijt gij zoo vreesachtig, gij kleingeloovigen!” en naauwelijks vat op dat woord het zwak geloof weder moed, of Hij verwisselt het in heerlijk aanschouwen. Hij staat op van zijne rustplaats, zegt luider dan de noodörkaan knettert tot de winden: zwijgt, tot de zee: wordt gebreideld! en ziet, getemd zinken de golven ter neder op den wenk van haren gebieder en Heer. Het is, als heeft eene onzigtbarehand den stormwind naar zijne onbekende rustplaats teruggedreven. Reeds dringt de eerste lichtstraal wederom door het gescheurde wolkenfloers henen. Op spiegelgladde baren
dobbert het geredde vaartuig ter haven. En de discipelen, die den Heer nog van deze zijde niet kenden, zijn gestemd om in stille verbazing uit te roepen: wie is toch deze, dat Hij ook de winden en het water gebiedt en zij zijn Hem gehoorzaam?’

{==284==} {>>pagina-aanduiding<<}

Van oosterzee wijst hen te regt, die getracht hebben eene natuurlijke verklaring van deze gebeurtenis te geven: verwerpt evenzeer de meening van anderen, die, door scherpe onderscheiding van de objective en subjective zijde des verhaals, het daarvoor houden, dat de Heer eigenlijk slechts zijne jongeren gerustgesteld heeft, zoodat, voor het oog van hun verhelderd geloof, de woedende natuur eene andere gedaante vertoonde, en hun oor als het ware het geloei der stormen niet meer hoorde; terwijl later, toen de storm werkelijk bedaard was, aan jezus invloed op de natuur werd toegeschreven, wat slechts het gevolg zijner werking op hun gemoed was geweest. Eindelijk bestrijdt hij ook de Mythische opvatting des verhaals. In het wonder, hier verrigt, ziet hij ‘een te zamen treffen van den wil des Vaders en des Zoons, dat tot de diepste geheimen van zijn Godmenschelijk leven behoort.’ Liever dan met deze uitspraak vereenigen wij ons met hetgeen de Schrijver volgen laat: ‘Ten volle staat Hij hier voor ons als het afschijnsel der heerlijkheid van Dien, die de zee scheldt en droog maakt en boven den watervloed is gezeten:’ en met hetgeen hij verder zegt: ‘is reeds aan den menschelijken, Gode verwanten, geest, het vermogen gegeven, om mechanisch op de natuur te werken, haar van tijd tot tijd het geheim harer krachten te ontwringen, en te midden van velerlei verijdelde pogingen, zijner bestemming te naderen om Heer der aarde te worden, - wien valt niet de hooge gepastheid in het oog, dat Hij, die het ideaal der menschheid en de hoogste openbaring der Godheid is, dynamisch kon werken op de schepping, zoodat zij aanstonds zijne wenken gehoorzaamt?’ Als doel van dit wonder wordt door den Schrijver voorgesteld, dat het strekte om de schepelingen voor het eerst of bij vernieuwing
op den Heer opmerkzaam te maken, om de jongeren te oefenen en in het geloof te versterken, maar bovenal om hun een zinnebeeld te vertoonen van hetgeen hun later vaak gebeuren zou, als zij hunne loopbaan waren begonnen.
Wij moeten ons ten einde spoeden en vermelden nog

{==285==} {>>pagina-aanduiding<<}
slechts met een enkel woord, dat van oosterzee voortgaat op zijne wijze te behandelen in XXIII. De bezetene te Gadara (de genezing van den -): in XXIV. Een viertal wonderen (de opwekking der dochter van jaïrus, - de herstelling der vrouw, die twaalf jaren lang aan eenen bloedvloed had geleden, - van twee blinden, - en van een bezetene, die stom was): in XXV. Uitzending der twaalven (met de rede, bij die gelegenheid door den Heer gehouden,) en in XXVI. Wonderbare spijziging met hare gevolgen, (waarbij ook het wandelen op de zee en des Heeren woordenwisseling met de Jooden in de Synagoge te Kapernaum). - Schoon wij niet in alles dezelfde meening met den Schrijver hebben, zoo als wij b.v. van hem verschillen, wat de verklaring der Evangelische berigten omtrent de bezetenen in het algemeen, dus ook omtrent den bezetene te Gadara betreft, - wij vonden telkens overvloedige stof om den lof te regtvaardigen, dien wij, zoowel wat den vorm als den inhoud aangaat, in alle opregtheid aan dit schoon en voortreffelijk geschrift toekennen; een geschrift, dat een sieraad onzer Theologische litteratuur mag heeten, en welks lezing wij dringend bevelen aan allen, die in de kennisse des Verlossers wenschen toe te nemen. - 't Is ons voornemen, om ook van het Tweede reeds verschenen Stuk dezes Tweeden Deels, zoo spoedig mogelijk, ons verslag voor dit Tijdschrift gereed te maken.

h.-

w.v.o.




De kinderkerk. Verzameling van kinderpreken, ter aankweeking van kennis en godsvrucht onder de jeugd, door eene vereeniging van Predikanten uit de onderscheidene oorden onzes vaderlands. Tweede jaargang. Te Schiedam, bij H.A.M. Roelants. 1849. In gr. 8vo. f 1-20.

De tweede jaargang, welke deze ‘Kinderkerk’ beleeft, getuigt van den godsdienstigen zin des volks, en te gelijk van den gunstigen dunk, door deze onderneming ingeboezemd. Wij verblijden ons daarover. Onze kinderen

{==286==} {>>pagina-aanduiding<<}
toch behooren in en aan de kerk. Deze, bezield met de liefde des Verlossers, neemt de kinderen uit de wieg aan, en zegent hen met het zegel der verzoening. De kerk is de opvoedingsplaats van den mensch, gelijk het geheele schoolwezen in het Christelijk Europa aan de Kerk zijn ontstaan heeft te danken. Het is daarom eene gelukkige gedachte het Evangelie bepaaldelijk aan kinderen te prediken, en tot hunne bevatting af te dalen, - zoo het niet voor sommigen moge heeten: op te klimmen, - om ze te wijzen op dien Heer, die zoo vriendelijk gezegd heeft: ‘laat de kindertjes tot mij komen, en weert ze niet; want denzulken is het rijk van God.’
De voor ons liggende bundel bevat twaalf preken, de een meer de ander minder op kinderlijken toon gestemd. Van geen dier preken kan men zeggen, dat zij mislukt is. Koetsveld opent waardig de rij met een treffend voorval uit davids leven, voorgesteld en ontwikkeld, zoo als men dat van den populairen man verwachten mag. - De tweede preek, door vorstman, over de fabel van jotham, Rigteren ix:8-15, geleverd, kan, op enkele uitzonderingen na, als men het woord ‘kinderen’ in ‘toehoorders’ verandert, voor eene gewone preek dienen. De geachte Spreker had dit onderwerp gewis meer in de kinderwereld kunnen overbrengen. Wien is het onbekend, welke booze rollen onvergenoegdheid en ontevredenheid gewoonlijk daar spelen! - De derde handelt over jezus, als kind met zijne ouders te Jeruzalem. Luk. ii:41-51. Van spall heeft daarin een woord gesproken, voor ouders gepast, en hartelijk voor kinderen. - De vierde preek: jezus ontmoeting met thomas, na zijne opstanding, naar joh. xx:24-29, door g.e.w. de wijs, heeft den kindertoon zuiver getroffen. Op die wijze kunnen zelfs de belangrijkste onderwerpen uit de geschiedenis der Goddelijke openbaring voor kinderen aanschouwelijk worden gemaakt, en met zulk eene voorstelling beantwoordt men het best de vraag: of de kinderen óók nut uit den bijbel kunnen trekken? - Een juweel in dezen bundel is de hemelvaartspreek over luk. xxiv:52b van biben. Wien zou het nog kunnen verwonderen, dat de man, die door

{==287==} {>>pagina-aanduiding<<}
zijne geschriften zoo aangenaam wist te boeijen, ook aan kinderen behaagt. Hoe moet hij alles hebben geboeid, indien hij deze leerrede heeft uitgesproken, die beminnelijke redenaar, met dien hem eigen, open, kalmen, vriendelijken blik en aanminnigen toon, die hem in elken kring tot een voorwerp maakten van aller welbehagen. De waardige man is reeds van zijnen post afgeroepen, en geloovig vertrouwen wij, dat hij nu den toon reeds kent, die daar boven in het groote Vaderlijke huis door de kinderen Gods wordt aangeslagen. - In het Pinksterfeest met kinderen gevierd, naar aanleiding van Hand. ii:29 door charante, hindert ons eenigzins, dat wij eene voorstelling lezen van den gemoedstoestand der Apostelen na jezus hemelvaart, die het tegendeel zegt van hetgeen de vorige preek op historischen grond getuigt. Biben toch zegt, dat de Apostelen verblijd waren, nadat de Heer hen op den Olijfberg verlaten had. Charante stelt hen als zeer bedroefd voor. Als de preek op zich-zelve stond, zouden we daar geene aanmerking op maken; maar naast de vorige geplaatst, moet de vergelijking bij kinderen nadeelig werken; zij kunnen niet anders oordeelen, dan dat een van beiden heeft misgezien. Overigens zal ook deze verdienstelijke preek niet zonder genoegen en nut gelezen worden. - Van der vliets ware kindervreugd, matth. xxi:15, 16, is een allergelukkigst onderwerp; even aangenaam als gepast behandeld. - Van balen blanken, noachs dronkenschap [Gen. ix:20-27] tot onderwerp kiezende, behandelt een teeder punt, maar doet het met kieschheid, hoogen ernst en vol liefde. Wij zouden den prediker met bescheidenheid in bedenking wenschen te geven, of hij, aan het slot zeggende: ‘Oudersl u konde en wilde ik, naar aanleiding van de nu behandelde geschiedenis,
ook nog wel een woord, eene vermaning en waarschuwing toevoegen. Te midden en voor het oor uwer kinderen laat ik dit,’ wel voorzigtig handelt. Waarom gesproken van hetgeen hij beter acht te verzwijgen. Als de kinderen in 't openbaar hooren zeggen, dat er aanmerkingen op hunne ouders te maken, waarschuwingen hun toe te voegen zijn, die het beter is, dat zij

{==288==} {>>pagina-aanduiding<<}
niet hooren, moeten zij er uit opmaken, dat het ook bij vader en moeder niet met alles in orde is. Eene aanmerking, aldus verzwegen, baart scherper achterdocht dan de openbaring van het kwaad-zelf. - Voor kinderen, bij wie de onwaarheid zoo ligt post vat, is het woord van wunder, naar aanleiding van het treffend verhaal, 2 Kon. v:27, over gehazi of de leugenaar gestraft, bijzonder geschikt. Wij hadden verwacht, dat de spreker ook een wenk zou gegeven hebben aan ouders, die hunne kleinen uit scherts iets voorjokkende of zelve hen daartoe opwekkende, ligt gevaar loopen de neiging tot onwaarheid spreken onbedachtelijk in te prenten. In het gemoed van zoo menig kind is de logen al spelend nedergelegd. - De eerwaarde parson neemt uit de geschiedenis van den barmhartigen Samaritaan aanleiding, om over de algemeene liefde te spreken. Het bevreemdde ons echter, dat hierbij niet dieper in het huiselijk verkeer der kinderen onderling is ingedrongen. - De elfde preek, over jakobs vlugt naar Haran, of het verderfelijke van ouders te beliegen en te bedriegen (Gen. xxviii:10), loopt wat al te los en vlugtig over het historische heen. De Heer van warmelo had wel iets mogen zeggen van de bepaalde reden, die moeder en zoon aandreef, om den zwakken vader van eene onbedachte daad te weerhouden. Misschien is het nagelaten, omdat de indruk van de verkeerde daad er door verzwakt zoude zijn. Maar dat zou dan bewijzen, dat het voorbeeld niet geheel gelukkig voor kinderen gekozen is. Wij begrijpen ook niet, waarom de Spreker, als hij over het verderfelijke van den logen handelt, niets zegt van de teleurstellingen en grieven, die jakob in zijn toevlugtsoord ondervond: allen natuurlijke gevolgen van de verwijdering uit de vaderlijke tenten, waartoe hem zijne verkeerde daad
verpligtte. - De bundel wordt besloten door den Eerwaarden roldanus, met de voorstelling van het Kersfeest als een kinderfeest: een waarlijk feestelijk woord.
Wij danken alle de waardige mannen, die in dezen bundel hun woord hebben nedergelegd. Met toenemende aandacht en belangstelling hebben wij hunnen arbeid

{==289==} {>>pagina-aanduiding<<}
gelezen, die alle aanbeveling verdient. Wij eindigen met den wensch, dat die ‘Kinderkerk’ een krachtig middel moge zijn, om kinderen Gods voor den hemel aan te kweeken.

h.

j.h.s.





De oude kerk te Assen, eene voormalige kloosterkerk, beschouwd in betrekking tot de plaatselijke gemeente en de hervorming in Drenthe. Eene gedachtenis-rede met aanteekeningen, door A.H. Pareau, Pred. te Assen. Te Assen, bij J.O. van Houten. 1849. In gr. 8vo. 277 bl. f 3-15.

Onder de Hervormde gemeenten van ons Vaderland verdient die te Assen met volle regt onze opmerkzaamheid, niet slechts omdat zij gevestigd is in de hoofdplaats van een onzer gewesten, maar ook en vooral omdat zij, uit kleine beginselen ontstaan, allengs is opgeklommen tot vrij aanzienlijke uitgebreidheid en thans het middelpunt geworden is van al de hervormden in Drenthe.
De gemeente had in 1848 het voorregt, haar oud en bekrompen kerkgebouw met een nieuw en ruimer te verwisselen. Bij die gelegenheid werd de Heer pareau, als haar jongste leeraar, geroepen, om voor de laatste maal op te treden in de oude kerk, aan den avond van den tweeden Paaschdag. Zijne rede, in die ure uitgesproken, behelsde, naar aanleiding van 1 Thess. v:18a, eene Christelijk dankbare herinnering van haren oorsprong, herbouw, vergrooting en tegenwoordigen toestand, waarbij hij het beginsel, de zuivering, de uitbreiding der gemeente te dier plaatse, en de eigene opleiding harer leden herdacht. Vroegere nasporingen daaromtrent stelden hem in staat, om aan die rede eene méér dan gewone geschiedkundige belangrijkheid bij te zetten, en wij kunnen ons gemakkelijk begrijpen, dat hij, toen hij besloot, om haar als gedachtenis rede uit te geven, daaraan eene en andere aanteekening wenschte toe te voegen. Die

{==290==} {>>pagina-aanduiding<<}
aanteekeningen zijn echter breeder uitgeloopen, dan men volgens den titel verwachten zou, en beslaan niet minder dan 256 bladzijden. Men vindt daarin veel wetenswaardigs en minder bekends met zorg bijeengebragt, over het maria-klooster te Assen, waartoe de oude kerk oorspronkelijk behoorde; over de invoering der Hervorming in Drenthe door een bevelschrift van den toenmaligen Stadhouder; over haar karakter en hare grondtrekken, daarin bestaande, dat zij zich uitstrekte over de kerken en de scholen, dat zij werd ingerigt naar de vormen van het Gereformeerde Kerkgenootschap, dat zij uitkwam in een, wel door de Overheid geregeld, maar toch zuiver kerkelijk bestuur, en vooral de ware stichting der kerk, ook door middel van hare kerktucht, bedoelde; over de lotgevallen der kerk te Assen en den opbouw der nieuwe, die haar vervangen heeft; over de grootte der gemeente aldaar en de kleinere afgescheidene, die daarnevens staat; over de predikanten, die er achtereenvolgens het Evangelie verkondigd hebben, en vele andere bijzonderheden van plaatselijk of meer algemeen belang. Een achttal nalezingen, die de reeks dezer aanteekeningen besluiten, moeten dienen, om het een en ander, wat daarin gezegd was, nader te staven. En geheel het geschrift is daardoor een uitvoerig Gedenkboek geworden, dat ook in ruimeren kring de aandacht van de beoefenaars der kerkelijke geschiedenis van ons Vaderland verdient.
Wij zijn den Heer pareau dank schuldig voor den arbeid en moeite, die hij zich daartoe heeft getroost. Over den vorm, waarin hij de resultaten van zijn onderzoek heeft medegedeeld, willen wij niet met hem twisten, ofschoon wij 't niet willen ontveinzen, dat eene leerrede, met zoo uitvoerige aanteekeningen bezwaard, in ons oog eene wanstaltigheid is, die beter vermeden ware. Ook ware het misschien wenschelijk, dat hij hier en daar, waar het bijzonderheden betreft van geringer aanbelang, meer de kortheid betracht en minder zich uitweidingen veroorloofd hadde, die niet regtstreeks ter zake dienen. Maar wie weet niet bij ervaring, hoe moeijelijk dat valt, als men zich eenmaal tot schrijven gezet heeft? Aller-
{==291==} {>>pagina-aanduiding<<}
minst willen wij er een man over lastig vallen, die, bij hetgeen hij schreef, zijne gemeente op het oog had, en, ook waar hij uitweidt, velerlei goeds en nuttigs in het midden brengt. Het boek is versierd met eene plaat, voorstellende de oude kerk te Assen, zoo als zij zich ten jare 1848 vertoonde, terwijl op den titel het zegel van het Maria-klooster te Assen staat afgedrukt.
Wil men eene proeve van hetgeen hier merkwaardigs voorkomt? - Wij vermelden dan den tegenstand, dien het hervormde Drenthe geboden en langen tijd volgehouden heeft tegen de Catechismus-prediking des namiddags. Het is onzeker, of die prediking aldaar, terstond na de Hervorming, algemeen is ingevoerd. Hare instelling werd eerst ten gevolge van de Synode te Dordrecht gehouden, tot eene vaste verordening. In weerwil daarvan werden die namiddagbeurten in 1622 en volgende jaren doorgaans niet gehouden, uit gebrek aan toehoorders. Zelfs was men genoodzaakt, de bepaling, dat alleen in die beurten de doop zou worden toegediend, weder in te trekken. Drost en Gedeputeerden zelfs kwamen er aan te pas. En in 1730 nog waren de toehoorders bij deze predikatiën veelal zeer weinige in getal, zoodat niet minder dan anderhalve eeuw in dat gewest is doorgeworsteld, eer de opkomst eenigermate beantwoordde aan den wensch der Synode. Het is moeijelijk, de oorzaken van dezen weerzin en tegenstand met naauwkeurigheid te bepalen. Maar reeds op zich-zelf is het verschijnsel, dat ook elders, ofschoon welligt in mindere mate, is waargenomen, merkwaardig genoeg, om er de aandacht in onze dagen op te vestigen. Het getuigt tegen de vermeende, en wel eens hooggeroemde eenparigheid der voorouderen in het prijs stellen op de formulieren van eenigheid, bij de Hervormde kerk in gebruik.





Leerrede ter gelegenheid van het overlijden van Z.M. Willem II en de troonsbeklimming van Z.M. Willem III, gehouden in de Hoofd-Synagoge te Groningen, op Zaturdag den 31 Maart 1849, door S.J. van Ronkel,

{==292==} {>>pagina-aanduiding<<}
Godsdienst-oefenaar en prediker bij de Israëlitische Gemeente te Groningen en Hoofd-onderwijzer aan de godsdienstige armenschool aldaar. Gedrukt en uitgegeven te Groningen, bij de Gebroeders Oppenheim. 1849. In gr. 8vo. 19 bl. f. :-25.

Deze leerrede bevat de uitstorting van het dankbaar gevoel van een voortreffelijken Israëliet. Dankbaar erkent hij het voorregt, door het uit Canaän gebannen volk in Nederland genoten. Daarom wekt de godvruchtige prediker zijne geloofsgenooten op tot dankzegging aan jehova en tot trouw aan het Huis van oranje, wegens het goede, dat hun, boven velen hunner geloofsgenooten in andere landen, hier ten deel valt. Aanleiding tot die leerrede vond de Eerwaarde van ronkel in den dood van Z.M. willem II. De tekst is voor het doel des sprekers niet ongelukkig gekozen; immers de woorden: Pred. iii:4: ‘Er is een tijd om te weenen, en een tijd om te lagchen; een tijd om rouw te bedrijven, en een tijd om te juichen,’ gaven stoffe tot herinnering, ‘dat er voor den Israëliet van vroegere dagen een tijd was om te weenen, toen hij namelijk als banneling, en veelal van zijn vermogen beroofd, zijn geboortegrond, den grond, waar eenmaal zijne wieg en bakermat stonden, moest verlaten, en een tijd om te lagchen, toen hij op Nederlandschen bodem eene bescherming en gastvrijheid vond, die hij in zoo vele andere plaatsen te vergeefs zocht, - en tevens dat er voor den tegenwoordigen Israëliet een tijd was om rouw te bedrijven, bij het verscheiden namelijk van een' Koning, voor wiens weldaden hij zoo veel redenen heeft tot dankbaarheid, en dat er een tijd is om te juichen, daar hij, bij het vooruitzigt en de blijde hoop, onder de regering van Hoogstdeszelfs Zoon datzelfde geluk te smaken, zijne redenen tot dankbaarheid nog vermeerderd ziet, en in de gelegenheid komt, die dankbaarheid daadwerkelijk aan den dag te leggen.’ Het tweede en grootste gedeelte dezer leerrede behelst eene
opwekking om de verschuldigde dankbaarheid te toonen door aan den zoon en opvolger van den ontslapen Vorst

{==293==} {>>pagina-aanduiding<<}
die hulde, dien eerbied, die liefde en gehoorzaamheid te bewijzen, welke Israël verschuldigd was en zoo gaarne betoonde aan willem II. - Ook de korte gebeden, vóór en na de leerrede opgezonden, zijn hier medegedeeld. Wij lazen haar met zeer veel genoegen; zij bevat eenvoudige, maar hartelijke en verstandige taal. Wij verblijden er ons over, dat de voornaamste godsdienstleeraars der Israëliten meer en meer in de Synagogen zich van de Nederduitsche taal bedienen; eene taal gewis bevattelijker voor de Nederlandsche Israeliten, dan de Hebreeuwsche. De noodzakelijkheid om de aangehaalde bijbelplaatsen eerst in 't Hebreeuwsch en daarna in 't Nederduitsch mede te deelen, zien wij niet in; geschiedt het om de woorden des bijbels met een nimbus van heiligheid te omgeven? - Dat is niet noodig bij woorden, die eene goddelijke kracht in zich-zelve bezitten. Met het oog op de gemeente, voor welke de leerrede werd uitgesproken, hebben wij geene aanmerking; maar wij maken den Heer van ronkel aandachtig op het nadeel van te lange volzinnen, moeijelijk voor den redenaar om uit te spreken, en moeijelijk voor den hoorder om ze goed te verstaan. - De Algoedheid zegene de pogingen van zoo vele voortreffelijke Israëliten, om hunne geloofsgenooten te beschaven en te veredelen, en verhaaste daardoor de komst van den heilrijken dag, waarop ook voor hen het kruis van christus geene ergernis meer zijn zal, maar eene kracht Gods tot zaligheid.

†-.




De afschaffing van den sterken drank, een werk van ware menschenliefde. Toespraak door T.C.R. Huydecoper, Theol. Doct. en V.D.M. Te Amsterdam, bij H.W. Mooy. 1849. In gr. 8vo. 46 bl. f :-40.

De Eerwaarde huydecoper geeft in deze bladen algemeen te lezen, wat hij op den 13 Junij van het vorige jaar, bij het openen van de Zevende jaarlijksche Algemeene Vergadering van Bestuurders en Correspondenten

{==294==} {>>pagina-aanduiding<<}
der Nederlandsche Vereeniging tot afschaffing van sterken drank, te Haarlem gesproken heeft.
In die aanspraak doet hij rekenschap van den oorlog dien de Vereeniging voert, niet tegen de onmatigheid, - want er gaan zich ook te buiten in lekker eten en in fijne wijnen - maar tegen den sterken drank. Met kracht en nadruk bepleit hij de afschaffing van den sterken drank, door ze voor te stellen: ‘als een werk van ware menschenliefde, tot 's naasten welzijn.’ ‘Liefde tracht van den broeder af te wenden, wat hem schaden kan. Liefde voor den broeder getroost zich gaarne tegenstand, miskenning of koele bejegening en blijft volharden. Liefde verblijdt zich met den broeder over zijn geluk en vindt in de bevordering daarvan haar loon.’
Deze drie punten ontwikkelt de redenaar con amore. Hij toont aan, dat wie een vriend des volks is, ook een vijand moet zijn van den sterken drank, hetzij men zijnen aard beschouwt; hetzij men hoort, wat bevoegde regters aangaande hem getuigen, of de ondervinding raadplege in hetgeen hij uitwerkt.
Wel treurt hij over tegenstand en weinige medewerking, maar hij doet het ook moedig uitkomen, dat de liefde voor niets, zelfs niet voor smaadheid terugdeinst, maar onverflaauwd voortgaat naar heur doel. Uit den aard der zaak en uit de ondervinding toont hij vervolgens aan, dat de afschaffing niet slechts ongeluk en schade van den broeder afwendt, maar ook regtstreeks leidt tot bevordering van zijn tijdelijk en eeuwig geluk.
Ziedaar de omtrekken der rede van den zoo ijvervollen huydecoper. Hij heeft, naar ons gevoelen, de taak zijner waardig volbragt en wij wenschen, dat deze rede alom verspreid en algemeen gelezen en behartigd worde. Behoudens in enkele uitzonderingen, waarop wij aanstonds terugkomen, onderscheidt zich de redevoering door naauwkeurigheid en gematigdheid. Wij houden het er voor, dat de tijd van lieverleê het eenzijdige en overdrevene, dat de edele poging der voorstanders van de afschaffing aankleefde, zal doen wegvallen. Dat wenschen ook wij, omdat overdrijving de zaak heeft bena-
{==295==} {>>pagina-aanduiding<<}
deeld. Is 't geen overdrijving, indien 't waar zij, dat Predikanten hunnen catechisanten de belofte afvergen dat zij geen sterken drank zullen drinken. Wij hebben gezien, dat afschaffers overmatig wijn dronken, maar de punchgelée voorbij lieten gaan, omdat zij geen sterken drank wilden gebruiken. Hoogachting verdienen, integendeel, dezulken, die, ofschoon bemiddeld genoeg om wijn te kunnen drinken, evenwel, ten einde den onbemiddelde geen aanstoot te geven, zich ook het gebruik van den wijn ontzeggen. Dit is grooter, dan met schuimenden champagne te bekeren en toasten op den ondergang van den sterken drank.
De waardige redenaar verklaart bereid te zijn er ook den wijn aan te geven, indien men hem overtuige, dat de wijn in ons Vaderland gedronken, ook maar één tiende aanrigt der schade, die door den sterken drank wordt veroorzaakt. Maar de vergelijking gaat niet door; wijl de verhouding der gebruikers niet gelijk staat. Het is, bovendien, bekend genoeg, hoe velen er onmatig zijn in het gebruik van wijn. Ook houden wij er niet van, de deugd onder cijfers te brengen. Wat de Heer huydecoper laat volgen: ‘ik geloof niet dat de armen, al schaften ook alle rijken den wijn af, daarom één glas jenever minder zouden drinken,’ is een petitio principii. Men heeft er nog geen proef van genomen. Wij gelooven zelfs, dat zij, die zich ook van wijn onthouden, een ander geloof koesteren.
Aan het slot zegt de Spreker: ‘Ik denk aan eenen achtingswaardigen leeraar, op wien de schoonmoeder van eenen afschaffer zich beriep en dezen overhaalde, om bij het doopmaal van zijn tweede kind eenen borrel te schenken: “de leeraar deed het óók wel een enkele maal!” De gelukkige vader laat zich overhalen; hij drinkt zijn eerste glas... hij is een dronkaard geworden en heeft op zijn sterfbed in wanhoop uitgeroepen: “ik zal den naam van dien man nog vloeken, als ik in de hel mijne oogen open doe!”’ Wij achten dit voorbeeld ongelukkig gekozen. Die uitroep op het sterfbed getuigt van waanzin en mist alle kracht van bewijs. De leeraar

{==296==} {>>pagina-aanduiding<<}
immers had hem niet aangeraden een glas te vullen. Wij voeren dit niet aan om den indruk dezer rede te verzwakken; maar om den voorstanderen van eene goede zaak bedachtzaamheid in het kiezen van bewijzen en voorbeelden heuschelijk aan te raden. Eén enkel, dat den spijker op den kop treft, doet meer af dan tien als die daar boven. Hiermede nemen wij met dankzegging aan den Spreker afscheid.

s.





Hoe is het Pauperismus te stuiten? Het oordeel van de Arnhemsche Courant wederlegd, met drie nieuwe bijdragen, betreffende den staat van het armwezen, de waarde van den rijkdom en de werktuigelijke krachten bij de industrie; door A. Elink Sterk, jr. Te 's Gravenhage, bij W.P. van Stockum. 1849. In gr. 8vo. 121 bl. f 1-20.

Het boek-zelf is niet aangenaam; wij kunnen niemand aanraden het om de waarde der polemiek te koopen. Van wat meer belang zijn de bijlagen, ofschoon ook daarin veel voorkomt, waarmede wij ons niet kunnen vereenigen. Dit oordeel over een werkje van den Heer elink sterk klinkt vreemd, omdat men gewoon is wat goeds uit zijne handen te zien komen; doch juist daarom verbloemen wij ook onze meening niet over hetgeen van hem komt, en niet aan de verwachting beantwoordt. Wij zullen die meening door een klein overzigt regtvaardigen.
De Schrijver had in het Dagblad van 's Gravenhage van 13 August. 1849 een artikel over het pauperisme geplaatst, waarin, bij al het goede, dat er in voorkomt, eenzijdigheid merkbaar is, en dat om die reden weinig heteekenend was, althans niet voortreffelijk genoeg, om er een buitengewonen ophef van te maken.
Maar van dat stukje werden vele overdrukjes verspreid, en een daarvan kwam in handen van de Redactie der Arnhemsche Courant, die, onbewust dat die verspreiding buiten

{==297==} {>>pagina-aanduiding<<}
toedoen van den Heer sterk had plaats gevonden, daarop in het nommer van 28 Aug. een bitsch bescheid aan het blaadje heeft gegeven. Nu heeft de Schrijver duidelijk aangetoond, dat hij geen deel heeft gehad aan het verspreiden dier afdrukjes, en bij die opheldering had het kunnen blijven; - doch neen: hij voelt zich opgewekt, om, bovendien, zijn artikel eens te apologiseren, en de gemelde Redactie op hare plaats te zetten. - Wie nu lust heeft, om zestig paginaas, tot refutatie van één courant-artikel, te lezen, koope het boekje; doch, naar onze meening, heeft de wetenschap en de philantropie er weinig bij gewonnen.
Opmerkelijk, doch niet troostrijk, is, op bl. 21, in de noot, de verklaring des Schrijvers, dat hij huisgezinnen kent, die zich voor f 12. - in de week hun bedel-bedrijf niet zouden laten afkoopen, en, op bl. 42 en volg., eene lijst, door den Schrijver gehouden, omtrent het lot van een aantal arme huisgezinnen, ten betooge dienende, dat de armen meestal hun lot aan zich-zelven te wijten hebben, en er doorgaans weinig uitzigt is op verbetering van welstand.
De Schrijver schijnt zelf begrepen te hebben, dat het boekje toch in dier voege de wereld niet in kon, maar dat er nog iets bij moest, om het eenigzins belangrijk te maken. Vandaar wel de toevoeging van drie bijdragen, met opzet als nieuwe bijdragen aangeduid.
De eerste, bl. 67-90, bevat opmerkingen nopens den omvang van het armwezen in het algemeen.
De Schrijver maakt dit betoog dienstbaar aan zijne stelling, dat de vermeerdering der armoede voor het grootste gedeelte aan de armen-zelven te wijten is. Naar onze meening is die beschouwing éénzijdig, en ligt de oorzaak der toenemende armoede nog veel meer in slecht bestuurde liefdadigheid; in gebrek aan genoegzaam, vooral godsdienstig, onderwijs; in de vele belemmeringen voor nijverheids-ontwikkeling; in gemis aan philantropische inrigtingen van voorzorg en besparing, en bekendheid daarvan bij de behoeftigen; in slechte inrigting der beleenbanken, en wat dies meer zij: - en wij houden ons verzekerd, dat, naarmate in alle deze gebreken verbete-
{==298==} {>>pagina-aanduiding<<}
ring wordt te weeg gebragt, de zoogenaamde zedelijke oorzaken van armoede bij de armen-zelven gedurig zullen verminderen.
Terwijl de Schrijver aan de eene zijde tegen het bédelen uitvaart, - en te regt, - predikt hij van den anderen kant (bl. 87 en 120) een kruistogt tegen de (wat hij noemt) ‘wettelijke liefdadigheid;’ maar hij maakt er zich een verkeerd denkbeeld van, als hij daardoor eene ‘wettelijke, van staatswege bevolene, liefdadigheid’ verstaat. ‘Wettelijke liefdadigheid’ (charité légale) is eene erroneuse benaming voor armverzorging van staatswege; zij bestaat hierin: 1o. dat de zorg voor het armwezen uitgaat van de Regering en Plaatselijke Besturen, in stede van aan Diakoniën of aan bijzondere personen of aan zich-zelve te zijn overgelaten: 2o. dat de wezenlijk behoeftige, wien het aan hulpmiddelen van elders ontbreekt, werk bekomen kan, indien hij kan arbeiden, en anders behoorlijk moet worden verzorgd; en 3o. dat de onkosten daarvan, indien zij niet uit eigene middelen of bijzondere inkomsten kunnen gevonden worden, door een' algemeenen omslag worden goedgemaakt. De Schrijver geeft dus geene juiste voorstelling van de zaak die hij veroordeelt; hij geeft ook een zeer gebrekkig overzigt van hetgeen in Engeland daaromtrent regtens is; en wij verwijzen gaarne den lezer, die beter onderrigt wil worden, in beide opzigten naar het uitmuntend werkje van den Heer Mr. j.l. de bruyn kops, Beginselen van Staathuishoudkunde, bl. 272 en volgg.
De tweede bijdrage is eene studie, betrekkelijk de waarde van den rijkdom en zijn nuttig gebruik, van bl. 91-106, en de derde bevat ìets over de industriëele verbeteringen, door aanwending van werktuigelijke krachten, bl. 107-115. In deze beide stukken ontmoeten wij den Schrijver weder op een bekend terrein, dat van de Staathuishoudkunde, waarop hij vroeger reeds zoo menig verdienstelijk geschrift geleverd heeft; en waarin wij beter met hem instemmen, dan wanneer hij de specialiteit van armoede tot het onderwerp zijner behandeling kiest.

{==299==} {>>pagina-aanduiding<<}

Eenige nalezingen en aanvullingen, bl. 117-121, besluiten het geheel.

i.w.t.

Gids voor Voogden, Toeziende Voogden, Executeuren of Boedelredders, Curators over onder Curatele gestelden en Bewindvoerders voor afwezigen. Practisch bewerkt, met bijlagen en formulieren voor Volmagten, Boedelbeschrijvingen, Rekeningen en Requesten, of Aanwijzingen waar die te vinden zijn. Te Heusden, bij A.F.G. de Pinéda. 1849. In gr. 8vo. X en 64 bl. f 1-:

Een werkje, waarin geleidelijk de bepalingen der wet omtrent Voogden, Toeziende Voogden, Boedelredders, Curators over onder curatele gestelden en Bewindvoerders voor afwezigen tot een geheel zijn zamengevat. Als bijlagen volgen eenige uittreksels uit wetten en besluiten betreffende het in Consignatie geven van effecten aan toonder, die aan minderjarige of onder Curatele gestelde personen toebehooren, en de zegel- en registratie-regten, terwijl het werkje besloten wordt met eenige modelformulieren van akten bij Voogdij enz.
De Schrijver zegt: voor min bedrevenen geschreven te hebben. Wij mogen hem dus niet hard vallen over de weinig wetenschappelijke waarde van zijn opstel. Hij heeft, volgens zijn voorwoord, de hoofdstukken over Voogdij en Executeuren uitgewerkt; maar die uitwerking bepaalt zich grootendeels tot eene omschrijving en verduidelijking der wets-artikelen-zelve; terwijl eenige hier en daar ingevlochte op- en aanmerkingen aan de werken van de Heeren Mrs. c.l. schuller en c. asser zijn ontleend.
Omtrent deze behandeling van het onderwerp mogen wij echter ééne aanmerking niet achterwege houden; hoezeer de poging des Schrijvers, om min bedrevenen de hand te bieden, in het algemeen goedkeuring verdient. Het werkje zal, naar ons gevoelen, voor den

{==300==} {>>pagina-aanduiding<<}
ambteloozen persoon, die verlegen staat, wanneer hem eene betrekking van Voogd of Executeur of Curator wordt opgedragen, een niet veel zekerder gids zijn dan het Wetboek-zelf. Daartoe gaat het niet diep genoeg, en verspreidt het te weinig licht over vele moeijelijkheden, wier oplossing voor den verlegen Voogd, Executeur of Curator van belang is, en die hij nu toch elders moet gaan zoeken.
Eene uitvoerige inhouds-opgave, en een tafel der behandelde of aangehaalde artikelen uit het Burgerlijk Wetboek, maken het naslaan zeer gemakkelijk. De druk en uitvoering zijn goed.




Luttenberg's Chronologische Verzameling der wetten en besluiten, betrekkelijk het openbaar bestuur in de Nederlanden, sedert de herstelde orde van zaken in 1813, voortgezet door L.N. Schuurman, Secretaris der stad Zwolle. Te Zwolle, bij W.E.J. Tjeenk Willink. 1849. In gr. 8vo. Voor het jaar 1821, VIII en 156 bl., voor het jaar 1822, VI en 219 bl. Te zamen f 4-85.

Wij verheugen ons in den onverdroten ijver van den Heer schuurman, om het werk van zijn bekwamen voorganger op eene waardige wijze voort te zetten. Zijn wij nog vele jaren ten achter, op deze wijze althans is er kans, dat wij gaande weg den achterstand zullen inhalen. Voor het overige mogen wij ons refereren aan de aankondiging van den jaargang 1820, in dit Tijdschrift, No. XI, van 1849, Boekbeschouwingen, bladz. 476. Tot nader betoog van het daar aangeteekende diene de opmerking, dat de enkele overdruk der Wet van 26 Aug. 1822, op het binnenlandsch gedestilleerd, zonder vele aanteekeningen, bijna 80 bladzijden druks, in twee kolommen, wegneemt.

De Tolquestie van het Zwolsche Diep toegelicht, door de binnenschipperij van Zwolle, Hasselt, Zwartsluis, de

{==301==} {>>pagina-aanduiding<<}
Dedemsvaart, Meppel, Hoogeveen en de Smilde. Te Amsterdam, bij P.N. van Kampen. 1849. In gr. 8vo. 34 bl. f :-50.

Dit boekske behelst een antwoord op eenige technische ‘Opmerkingen,’ door den Ingenieur-Directeur der Naamlooze Maatschappij tot verbetering van den handelsweg over 't Zwolsche Diep, b.p.g. van diggelen, gemaakt, tegen een deel van den inhoud van het bekende werkje van den Heer Mr. l. oldenhuis gratama, ‘de Tolquestie van het Zwolsche Diep toegelicht. Regtskundig onderzoek,’ enz. Het boekje is met onderscheidene namen onderteekend, en strekt ten betooge, dat voor schepen van minder dan circa vijf voet diepgang werkelijk geene behoefte bestond aan verbetering van het Diep, - waaruit dan moet worden afgeleid, dat het zeer onbillijk is, hen in den tol te laten betalen. Die beweerde onbillijkheid is zeker wel de eerste aanleiding geweest tot de volksbeweging te Zwartsluis; maar men zie daarover de zeer verstandige aanmerkingen van den Heer kerkhoven te Dedemsvaart, in de Zondags-editie van 't Handelsblad van den 29 April 1850.

Bijdrage tot de geschiedenis der Registratie, sedert 1845. Eerste Deeltje. Het Buitentje. Te Zwolle, bij R. van Wijk, Anths.zoon. 1849. In gr. 8vo. 100 bl. f 1-:

Deze bijdrage heeft hoofdzakelijk tot onderwerp de bekende procedure, in 1846 gevoerd, ter zake van beweerden laster, in een artikel in de Burger en de Asmodée, waarbij eenige betrekking scheen te worden gesteld tusschen den koop van een buitengoed door een hoofd-Ambtenaar der Registratie, en de bevordering van een Ontvanger der Directe Belastingen tot Bewaarder van de Hypotheken en het Kadaster in eene voorname stad. Men heeft hier bijéénverzameld alle de dagblad-artikelen, waarin over die procedure is gehandeld. Of 't verdient eene bijdrage te heeten tot de geschiedenis beslisse de lezer.


{==302==} {>>pagina-aanduiding<<}

Grondwet voor het Koningrijk der Nederlanden, naar de wijzigingen in 1848 daarin gebragt. Te Utrecht, bij Dannenfelser en Doorman. f :-50.

Een zeer fraaije afdruk van de Grondwet, op één vel in plano, die een blijk oplevert van den smaak der uitgevers en van het talent der drukkers. De correctie kon nog iets meer zorgvuldig zijn geweest, om niets te wenschen over te laten. Het stuk verdient netjes op bordpapier opgeplakt en opgehangen, of, op linnen geplakt, en portefeuille, als een vade mecum in den zak gedragen te worden.




De ontworpene waterleiding uit de duinen bij Haarlem, naar en in Amsterdam, zoo als zij is, gelijk ook alle andere bekende ontwerpen tot waterleiding, zoo als die zijn, zullen verlies opleveren voor den geldschieter, doch evenzeer voordeel, als die ontwerpen behoorlijk worden gewijzigd: betoogd en met bewijzen gestaafd, door F.J. Hallo. Te Amsterdam, bij P.N. van Kampen. 1850. In gr. 8vo. 29 bl. f :-30.

De Heer hallo had vóór eenige jaren zelf een middel aan de hand gedaan, om Amsterdam eens van goed water te voorzien; een plan, waarvan de Hooggeleerde c.j. matthes met lof getuigenis heeft gegeven (bl. 5); dit neemt niet weg, dat hij ieder ander proefhoudend middel wil goedkeuren en de uitvoering helpen bevorderen; zoodat hij ook in dit geschrift als vriend, niet als vijand van het laatst bekend geworden plan (van den Heer vaillant cum suis) wil optreden (bl. 6, 8); maar hij achtte zich verpligt aan te toonen sub 1o. en 2o., wat op bl. 10, gelijk op den titel, in het breede is vermeld.
Maar dit schijnt méér te beloven dan er geleverd wordt. Immers in dit boekje, bl. 11 tot 27, geeft de Schrijver niet anders dan eenige berekeningen, met aanbieding om de wijzigingen, die het ontwerp van den Heer vaillant

{==303==} {>>pagina-aanduiding<<}
zou moeten ondergaan, mede te deelen ‘aan zoodanige vereeniging van personen, welke in zich de noodige bestanddeelen bevat, om een werk van geld en omvang, als het onderhavige, tot stand te brengen’ (bl. 28); hij doet dit aanbod van mededeeling ook aan de Commissiezelve, mits zij daartoe aan hem regtstreeksche aanvrage doe.
Dit werd geschreven den 23 Januarij 1859. Of de Commissie de aanvrage gedaan heeft, of er eenige andere vereeniging, gelijk de Heer hallo die wenschte, is opgedaagd, of de Heer hallo zijne mededeelingen onvoorwaardelijk doet of gedaan heeft of doen zal, of er iets van alle de plannen te regt zal komen: - dit alles is met een sluijer bedekt: zoo veel is zeker, dat men er tot dus verre niet meer van hoorde.




Nederlandsch Jaarboekje der Posterijen, voor 1850, door S. Gille Heringa, Directeur van het Postkantoor te Tilburg. (Met het portret van Z.M. den Koning Willem III, en van wijlen den Staatsraad Van Roijen, Oud-Administrateur der Posterijen.) Tweede Jaargang. Uitgegegeven voor rekening van, en door den Schrijver. Gedrukt te Tilburg, bij A. van der Voort en Zonen. 1850. In kl. 8vo. Te zamen 339 bl. f 1-25.

Dit Jaarboekje, waarvan wij thans den Tweeden Jaargang aankondigen, verdient grooten lof. De Schrijver heeft in een kort, maar veelomvattend, voorberigt de redenen opgegeven, die hem genoopt hebben, om weder met zijne onderneming voort te gaan, ofschoon het dehiet zijne uitzigten nog niet heeft geëvenaard. Wij wenschen hem gaarne een ruim debiet, niet slechts onder zijne collegen, maar ook bij diverse Administratiën, handelskantoren, lees-cirkels, en particulieren; en om velen daartoe uit te noodigen, willen wij een kort verslag geven van den inhoud.
Vooreerst, wat de kunst betreft, vindt men hier een

{==304==} {>>pagina-aanduiding<<}
uit den Almanach de Gotha, met een Nederduitsch onderschrift, overgedrukt portret van Z.M. den Koning; en een fraai portret van wijlen den Staatsraad van roijen, den voormaligen Chef van de Administratie; hetwelk, gelijk de Schrijver te regt zegt, der steendrukkerij van den Heer fuhri eere aandoet.
De uitvoering van het Jaarboekje-zelf is net en eenvoudig, en de prijs is, naar gelang van den rijken inhoud, en de belde portretten, zeer matig gesteld.
Na den Kalender, is de inhoud in drie hoofd-rubrieken verdeeld het Nederlandsche Postwezen, het Buitenlandsche Postwezen, en Mengelwerk. Onder de eerste rubriek vindt men eene opgave van het personeel hier te lande en in de Koloniën, vermelding der wijzigingen in 't personeel gedurende het afgeloopen jaar, door overlijden, ontslag en benoeming; een verslag der in 1849 genomen Ministeriéle resolutiën, van blijvend belang, vooral wat de overland-mail betreft. Daarop volgt dan de mededeeling van het primitief Ontwerp der postwet, de Memorie van toelichting, het Verslag der rapporteurs in de Tweede Kamer, de Memorie van beantwoording, het gewijzigd Ontwerp van wet, en een Nawoord van den Schrijver, ook betrekkelijk eenige dagblad-artikels en brochures over het onderwerp: bij de voorrede wordt, in eene Noot, de aanneming der wet vermeld, en voorts beloofd, dat het overige van de geschiedenis dezer nieuwe post-wet in den volgenden jaargang zal worden medegedeeld. De Schrijver begrijpt te regt, dat het wenschelijk is, dit alles, als geschiedkundig gedenkstuk, en als een op zich-zelf lezenswaardig geheel, bijeenverzameld te bezitten. Daarop volgt het Tarief van reisgelden voor post-ambtenaren, een Ministeriëel Besluit omtrent te korten in de landskassen, en eene Necrologie, of beknopte mededeeling omtrent drie, in 1849 overleden Directeuren van Postkantoren. Deze rubriek wordt besloten met nog eenige bijzonderheden betreffende de mail-dienst voor Java.
De rubriek buitenland, met een kort voorwoord geöpend, bevat mededeelingen omtrent de veranderingen in het post-wezen, in onderscheidene landen voorgevallen;

{==305==} {>>pagina-aanduiding<<}
daaronder zijn het meest uitgebreid de mededeelingen omtrent België, Engeland, Frankrijk, Oostenrijk, en Pruissen.
De derde rubriek, het Mengelwerk, bevat onderscheidene belangrijke stukjes, waarvan wij alleen zullen noemen Iets over de Groningsche Posterijen in de 17de eeuw, door nu wijlen Mr. h.o. feith, in leven Archivarius dier Provincie, kort voor zijn dood, nog aan den Schrijver medegedeeld; eene andere geschiedkundige mededeeling, door Dr. p. Scheltema, Archivarius der stad Amsterdam, geleverd; een lief verhaal, getiteld ‘de laatste postillon’; een versje van Mr. j. van lennep, ‘het raadsel’ geheeten; een uitvoerig en belangrijk stuk over de frankeer-zegels; iets over telegraphen en bijzonder over electro-magnetische telegraphen, en onderscheidene andere.
Het geheel getuigt van des Schrijvers onvermoeiden ijver, van de liefde, welke hij zijn vak toedraagt, en van zijne zucht om nuttig te zijn. Wij wenschen, dat hij goed moge slagen, en zeggen hem gaarne na, wat hij, aan het slot der voorrede, zijnen lezers toeroept: ‘en nu vaartwel, en, zoo ik hoop, tot in 1851.’





Dr. W.R. van Hoëvell. Reis over Java, Madura en Bali in het midden van 1847. Met platen en kaarten. Iste Deel. Te Amsterdam, bij P.N. van Kampen. 1849. In gr. 8vo. XII en 228 bl. f 4-25.

De Schrijver is sedert vele jaren gunstig bekend als geestvol en ijverig Redacteur van het Oostindisch Tijdschrift, door 't welk menig belangrijk stuk ter kennis van het publiek in Indië en in Nederland is gekomen. Wij weten ook hoe eene nieuwe rigting, aan dat Tijdschrift gegeven, hem het ongenoegen van den Gouverneur-Generaal heeft berokkend, en dat hij, de Predikant van Batavia, na de zoogenoemde politieke Demonstratie, in Mei 1848, met verlof naar Nederland is teruggekeerd. Dat het Oostindisch Tijdschrift nu door hem in het vaderland wordt uitgegeven, en dat hij, eenige maanden geleden, als volksvertegenwoordiger is gekozen en sedert

{==306==} {>>pagina-aanduiding<<}
in de Tweede Kamer indruk heeft gemaakt, is algemeen bekend.
De beschrijving eener reize van en door zulk een man, over Java, Madura en Bali gedaan, moet de aandacht vestigen van allen, die nader met deze eilanden wenschen bekend te worden, en ook van hen, die gaarne een wèlgeschreven reisverhaal lezen. Noch de eenen noch de anderen zullen zich teleurgesteld vinden. Men oordeele zelf! - De aanhef van Hoofdstuk XI, waar het boek openvalt, moge daartoe strekken: ‘Werden mijne gedachten bij de bouwvallen van Modjopahit onwillekeurig gevestigd op de vergankelijkheid van Staten en Rijken, den volgenden dag klonk het, met een' geweldigen schok, tot diep in mijn gemoed: “gelijk een bloem is ons kortstondig leven!” Zeer vroeg in den morgen hadden wij Modjokerto verlaten, en toen wij te Soerabaija terug kwamen, vernam ik den dood eener vriendin, die, in de kracht van haar leven, dienzelfden nacht aan de haren was ontrukt. Zij was het beminde kind eener zwaar beproefde vrouw; zij was zelve de zorgdragende moeder van een talrijk kroost; zij had menigen traan in haar vreugdeloos leven geplengd; en toen ik haar, uitgestrekt op haar sterfbed, terugzag, speelde om de bleeke, doodkleurige lippen een lach, als het bewijs, dat zij deze wereld niet met tegenzin en onwil had verlaten.’
De gedachten bij de bouwvallen van Modjopahit, waarvan in deze aanhaling wordt gesproken, luiden op bl. 182: ‘Welk een reuzenwerk! Hoe zullen de schatten van kunst en smaak in dit lustoord van den Vorst, waar hij zich met zijn' harem kwam vermaken, kwistig zijn uitgestort! Wat zal het kristalheldere water, in tallooze leidingen naar deze badplaats zijn gestroomd en frischheid en koelte met vrolijk gekabbel hebben aangebragt! Maar thans niets meer dan de vervallen en ineen gestorte overblijfselen van al die pracht en weelde! Thans nog slechts de sporen en ruïnen van hetgeen toen de zinnen verlustigde en de oogen streelde! Zoo dacht ik onwillekeurig, toen ik, bij de laatste schemering der avondzon,

{==307==} {>>pagina-aanduiding<<}
mijne blikken over dit tooneel van verwoesting liet weiden. Dat alles vóór mij, dat alles wat ik bezigtigd heb, is ook de laatste schemering, die er nog overblijft van het trotsche Modjopahit, dat eens als eene schitterende zon gloeide aan den politischen hemel van Indië. Zoo is het lot der volkeren en natiën, zoo gaan de magtigste Dynastiën te gronde, worden de hechtste troonen omvergeworpen, en treuren wij op de puinhoopen der wereldberoemde stad.’
Dit Eerste Deel behelst des Schrijvers reis over Java, zullende het Tweede Deel Madura en Bali behandelen. De Heer van hoëvell zond het handschrift, nog vóór zijn vertrek naar het moederland, aan Professor veth ter uitgave, door wien dan ook, op het einde van 1848, dit gedeelte is ter perse bezorgd, nagezien en verrijkt met eenige ophelderende aanteekeningen van plaatsen, die ‘voor vele lezers in het moederland duister zouden zijn.’ Het plaatwerk heeft den geleerden uitgever veel moeite gegeven. Deze platen bestaan uit een Arabisch opschrift, eene voorstelling der theetuinen te Simpar, de graftombe van malite ibrahim, het Residentiehuis te Soerabaja en de afbeelding van eenige Javaansche oudheden. Dewijl de kaart waarop des Schrijvers reisroute is aangewezen, en welke bij het Eerste Deel behoort, tijdens de uitgave nog niet gereed was, is eene uitvoerige kaart van het District Sumanap, bij het Tweede Deel behoorende, hier ingevoegd.
Daar het Reisverhaal van Ds. van hoëvell niet enkel eene aangename en onderhoudende reisbeschrijving is, die ons in onbekende wereldstreken omleidt - maar tevens eene staatkundige beteekenis heeft, vermits zij ook het eiland Java betreft, dat zoo veel bijdraagt tot voeding van onzen handel en nijverheid en tot tegemoetkoming in onzen zwaren rentelast, en afkomstig is van een man, die, toen deze reis door hem werd gedaan, reeds tien jaren lang te Batavia onderscheidene belangrijke betrekkingen had bekleed; een man die, ontevreden met het Javasche Gouvernement, tegenwoordig als volksvertegenwoordiger zijne stem laat hooren, zal men ons gaarne

{==308==} {>>pagina-aanduiding<<}
willen veroorloven, dat wij nog eenige oogenblikken bij dit Eerste Deel stilstaan.
Wij kunnen niet ontveinzen, dat het ons geen groot denkbeeld gaf van des Schrijvers onbevangenheid, toen wij lazen, wat hij zegt in het voorberigt: Ik was in het vorige jaar in de gelegenheid eenen belangrijken togt over die drie eilanden te ondernemen en ten einde te brengen, en ik heb het mij tot pligt gerekend, mijne landgenooten bekend te maken, met hetgeen ik toen gezien, gehoord, opgemerkt en ondervonden heb. Ik wenschte wel, dat dit voorbeeld door velen werd opgevolgd, vooral ook door iemand, die a priori de zaken uit een ander oogpunt beschouwt dan ik, en, onpartijdig en onbevooroordeeld reizende, bij zijne tehuiskomst, zonder schroom en vooringenomenheid, de resultaten mededeelt van hetgeen hij gevonden heeft. Het zal misschien als eene ongeoorloofde en ijdele grootspraak worden aangemerkt, maar ik moet er rond voor uitkomen, dat ik mij verbeeld zoo gehandeld te hebben, en ik heb tevens de innige overtuiging, dat in weerwil zijner à prioristische beschouwingswijze, de resultaten van zulk eenen reiziger niet veel van de mijne zouden verschillen.’ - Als dit geen eigenwaan, geen verregaand geloof aan onfeilbaarheid is, weten wij 't geen naam te geven. - Met groote teleurstelling hebben wij die woorden gelezen, omdat wij er uit opmaakten, dat de tegenwoordige volksvertegenwoordiger van hoëvell een man moest zijn, die slechts zijne eigene zienswijze als de ware beschouwt, en voor geene overtuiging van betere inzigten toegankelijk is.
Wat konden wij dan zeggen van den opgewonden toon, op welken over (zijns inziens) verkeerde toepassing van het cultuurstelsel, te groote uitbreiding der indigo- en tabakscultuur, klemmende banden der drukpers op Java enz. enz. wordt uitgeweid!
Ook smartte het ons, op bl. 3 te lezen, hoe de gunst, door Ds. van hoëvell van het Gouvernement verkregen, om kosteloos van 's Gouvernements postpaarden langs den grooten weg gebruik te maken, door hem wordt verkleind, ofschoon hij erkent, dat anders het gebruik maken

{==309==} {>>pagina-aanduiding<<}
van die vervoermiddelen, ‘buitensporig’ veel geld kost. Of is het geene verkleining van die gunst, wanneer hij zegt: ‘Men is met het verleenen van dergelijke gunsten nog al vrijgevig. - Elke Chinees, die lust heeft een tourtje langs den grooten postweg, op kosten van den lande, te maken, heeft daartoe eens in het jaar gelegenheid.’ Wel voegt hij er tot verduidelijking bij, wanneer en tot welk einde 't plaats kan hebben, en dat 't ook dan nog ‘ter beoordeeling der plaatselijke autoriteiten staat;’ - maar de indruk is toch reeds gemaakt en de onnadenkende lezer draagt dien mede.
Het eerste gedeelte van des Schrijvers reize was tevens eene kerkelijke bezoekreis in de vier Residentiën, Preanger-Regentschappen, Cheribon, Tegal en Pekalongan, alwaar hij, in de tien jaren dat hij Predikant was te Batavia, reeds meermalen was geweest. Tevens invloedrijk Lid van het Bestuur der Protestantsche kerk in Indië, Lid der School-Commissie enz. heeft hij, ten behoeve van kerk en school, en hetgeen daarmede in verband staat, veel goeds kunnen verrigten, zoo wel voor zijne standplaats als voor onderscheidene andere gedeelten van Java. Nogtans ontmoeten wij verschillende klagten, zoo over gebrek aan Christelijken zin bij de ingezetenen, als over laauwheid en gebrek aan zorg voor de Protestantsche Kerk bij het Gouvernement. Zoo b.v. ontbrak (bl. 22) te Tjandjor een kerkgebouw, ten gevolge van de onverschilligheid der Protestanten, en had zich het Gouvernement verzet (bl. 91) tegen het bouwen eener kerk te Pekalongan, hoewel de ingezetenen eene aanzienlijke som daartoe hadden bijeengebragt. - Als dit laatste waarheid is, verdienen dan de ingezetenen van Tjandjor wel de beschuldiging van onverschilligheid, welke hun door den Schrijver wordt ten laste gelegd? Het Gouvernement keurde het bouwen van kerken af op plaatsen waar geene leeraars gevestigd waren, en Tjandjor werd tweemaal 's jaars door een Bataviaasch Predikant bezocht.
Voorzeker is het te betreuren, dat er zoo vele Protestantsche Gemeenten op Java zijn, dien het aan herders ontbreekt. Die Protestanten moeten zich met een min

{==310==} {>>pagina-aanduiding<<}
of meer vlugtig bezoek van een Predikant vergenoegen. De tegenwoordige bezoekreis van Ds. van hoëvell was in achttien dagen tijds afgeloopen. Niet meer dan tweemaal 's jaars geschiedt zulk een bezoek. Op wie komt nu in de eerste plaats het verwijt neder van verwaarlozing dier gemeenten; op het Indisch Gouvernement, of op de Bataviasche Predikanten? - Wij stemmen gaarne toe (bl. 93), dat de Roomsch-Katholijken gelukkiger zijn dan de Protestanten, hebbende de eersten acht geestelijken, voor nog geen 800 leden, terwijl de Protestanten, op ten minste 60,000 leden, slechts achttien Predikanten tellen. Ligt dat verschil misschien in meerderen ijver aan de eene, in meerdere flaauwheid aan de andere zijde? - ‘Zeker is het,’ staat er op bl. 94, ‘Zeker is het, dat de toestand der Protestantsche Kerk in Indië de aandacht en belangstelling van alle Protestanten in Nederland behoort tot zich te trekken, en behoefte heeft aan krachtdadige hulp en ondersteuning. Men beklaagt zich dikwijls dat de godsdienstzin der Christenen in Nederlandsch Indië zoo veel minder is dan in Nederland. Ik zal het niet tegenspreken, maar ik doe de vraag: of het Christelijk leven in de gemeenten van Nederland ook niet langzamerhand zou worden uitgebluscht, indien deze eveneens aan haar eigen lot waren overgelaten, indien zij slechts een paar malen in het jaar eenen Predikant in haar midden zagen, maar overigens van alle opwekking, leiding en vorming verstoken bleven?’ - Wij, op onze beurt, vragen, in de eerste plaats, waarom de Bataviasche Predikanten hunne bezoekreis niet van tweemaal op viermaal 's jaars stellen, en waarom zij, in plaats van slechts een, twee of drie dagen, niet langer, tot opbouw der
gemeenten, in haar midden vertoeven? - In de tweede plaats vragen wij: Wanneer het Bestuur der Protestantsche kerk in Indië, wanneer Ds. van hoëvell-zelf de aandacht der Protestanten in Nederland op den toestand dier kerk heeft zoeken te bepalen? - Wanneer hij krachtdadige hulp en ondersteuning voor haar heeft ingeroepen? - Hoe dikwijls door hem krachtdadige pogingen bij het Indisch Gouvernement zijn gedaan?

{==311==} {>>pagina-aanduiding<<}

De Schrijver moge het ons vergeven, maar oordeelende naar hetgeen hij zegt, zouden wij meenen, dat hij-zelf niet geheel vrij is van die slapheid of laauwheid in het behartigen der belangen van kerk en school, die hij aan anderen verwijt, en waarvan hij hier spreekt alsof hij-zelf een reiziger ware geweest, die geenerlei betrekking op Java had uitgeoefend. - De meesten zijner beschuldigingen van anderen, - waarmede wij overigens ons niet inlaten, - verliezen daardoor in onze waardering hare kracht en waarde.
De Heer van kampen heeft, als gewoonlijk, gezorgd voor eene fraaije letter op helder papier en voor eene goede correctie. - Aan een uitgebreid debiet kan het dit werk niet ontbreken.

l.





Mr. A.A. van Vloten. Proeve van een ontwerp van wet op het beleid der Regering in Nederlandsch Indië, met eene daarbij behoorende Memorie van Toelichting. Te 's Hertogenbosch, bij Gebr. Muller. 1849. In gr. 8vo. VIII en 131 bl. f 1-40.

De Proeve wordt voorafgegaan door eene voorrede, geteekend: ‘Buitenzorg op het Eiland Java, 19 September 1849,’ waaruit wij vernemen, dat de Schrijver ruim twintig jaren in Nederlandsch Indië heeft doorgebragt, en aldaar verschillende regterlijke bedieningen, laatstelijk die van Raadsheer in het Hoog Geregtshof, heeft bekleed. Voorts blijkt er uit, dat hem ‘in deze laatste bediening, eenige jaren geleden, gelijk aan zoo vele anderen, verlof verleend is om deelgenoot te worden in eene suiker-onderneming;’ dat hij ‘alstoen, gedurende zeven jaren, in dagelijksche aanraking met de inlandsche bevolking is geweest en bij gevolg in de gelegenheid om hare zeden en gewoonten naauwkeurig te leeren kennen.’ De aldus opgedane kennis, meent de Heer van vloten, geeft hem regt op te treden met eene Proeve van ontwerp van wet, waarbij de kennis van den aard der bevolking, hare gewoonten en gebruiken, alsmede

{==312==} {>>pagina-aanduiding<<}
van het raderwerk der regering en van het inlandsch bestuur als noodwendige vereischten moeten beschouwd worden.
Het Ontwerp van Wet op het beleid der Regering in Nederlandsch Indië (van bl. 9 tot 38), de Memorie van Toelichting (van bl. 39 tot 98) en de als bijlage achteraangevoegde Publicatie van 26 September 1836, houdende Reglement op het beleid der Regering (bl. 99 tot 131), thans nog in werking, volgen elkander in dit boeksken op. De bijvoeging der Publicatie is een gelukkig denkbeeld geweest; want slechts weinigen kunnen geacht worden het Reglement bij de hand te hebben, en velen zouden dus verstoken zijn geweest van de gelegenheid, om het bestaande met het voorgestelde in goeden zamenhang te vergelijken.
Eene gezette lezing van het Ontwerp en de Memorie van Toelichting heeft ons vele bewijzen geleverd, dat de Schrijver wel berekend is voor zijne taak, en haar niet ligtvaardig heeft op zich genomen of uitgevoerd. Bovendien bevat de Memorie van Toelichting onderscheidene nuttige wenken, waarvan wij er eene zullen afschrijven, betreffende de Delftsche Akademie, wier opheffing, korte dagen geleden, weder is ter sprake gekomen. Dit zal tevens den lezer in de gelegenheid stellen, om over den redeneertrant van den Heer van vloten te oordeelen.
(Bl. 81): ‘Het grootste verwijt, dat men aan de school te Delft, en met volkomen regt, doet, is het uitsluitend voorregt, aan dezelve toegekend; niemand, zelfs geen doctor in de beide regten, is er van verschoond, indien hij ambtenaar voor de Indische dienst wil worden. De schrijver zal zich niet inlaten met een onderzoek, of het niet doelmatiger zoude zijn geweest, de school te Delft op eenen anderen voet in te rigten, en of de kennis van het Javaansch en Maleisch niet even goed had kunnen worden bevorderd, door Professoren bij eene of al de Hoogescholen aan te stellen; dit is zeker, dat de kennis dier talen niet genoeg kan worden aangemoedigd en uitgebreid. Die lessen behoorden, tot dat einde, ook toe-
{==313==} {>>pagina-aanduiding<<}
gankelijk te zijn voor iedereen, zonder onderscheid, of iemand al dan niet op de rollen der studenten is ingeschreven.’
Men zal gewis niet verlangen, hier de punten te zien opgegeven, waarin het Ontwerp van het thans in werking zijnde Reglement afwijkt. Zoo niet met alle, dan toch met de meeste afwijkingen kunnen wij ons zéér wel vereenigen. - Eene veranderde inrigting, b.v. van den Raad van Nederlandsch Indië, zoo als die is omschreven in het Derde Hoofdstuk, bl. 21 en volg., zou allezins geschikt zijn om dat ligchaam uit de nietigheid, waarin het onder de werking van het Reglement van 1836 gezonken is, weder op te heffen, zonder gevaar dat 't weder zoodanig belemmerend voor den algemeenen Landvoogd zou kunnen worden, als die Raad meermalen geweest is, toen hij met den Gouverneur-Generaal de Hooge Regering van Nederlandsch Indië uitmaakte.
Naar luid van de gewijzigde Grondwet moeten, te zijner tijd, door het Gouvernement, voordragten op het beleid der Regering in de Koloniën en Bezittingen van het Rijk in andere werelddeelen aan de Staten-Generaal worden aangeboden. Hier is dus stoffe tot overweging voor onze Staatsmannen en Volksvertegenwoordigers, en voor alle zulke hooggeplaatste ambtenaren, die door een langdurig verblijf in Indië de kennis en ondervinding hebben verkregen, welke ter zake dient.

l.





Er zijn armen te Parijs... en elders. - Naar het Fransch van Mevr. de Gravin Agenor de Gasparin. Te Groningen, bij J.H. Wolters. 1850. In kl. 8vo. 119 bl. f 1-:

Vroeger in het jaar, dringend verzocht eene aankondiging van dit boekje te bezorgen, voldeed ik daaraan, doch mijn kort opstel bleef door misverstand ongeplaatst, en is thans niet meer bruikbaar. De taak moge toch niet geheel ongedaan blijven, maar ik zal mij op nieuw moeten bekorten. Dit kan ik ook te meer doen, daar

{==314==} {>>pagina-aanduiding<<}
ik hopen mag dat het klein en belangrijk - en tot een materiëel nuttig doel - uitgegeven boekje door vele verstandig menschlievende en weldadige lezers en vooral lezeressen reeds zal gekocht, gelezen en behartigd zijn. Dit is het zeker door elk, die de breedere aankondiging (door eene kundige, hoogbeschaafde en waarlijk edele vrouw) in No. II van den Gids van dit jaar heeft gelezen - en wie die niet gelezen heeft trachte ze nog te zien! Ook reeds de naam der Schrijfster van dit boekje, vroeger van het ook bij ons vertaald en hoog geacht werk over het Christelijk huwlijk, waardige echtgenoote van den Franschen Christen-Staatsman ag. de gasparin, zal bij velen tot aanbeveling gestrekt hebben.
Het prètieuse, gemaakt-piquante van den titel mishaagt mij wel eenigzins, vooral in eene Nederlandsche uitgave: doch er is vooral in den laatsten tijd zoo veel over Armoede en armen geschreven, dat de kunstgreep, om aandacht te wekken, dienstig kon geacht worden. Ook doet dit niets tot den inhoud, die op alle, vooral groote plaatsen toepasselijk is; noch tot de lectuur, die door zonderling contrast, en mengeling van tafereelen en redenering, treffend en boeijend is, en evenzeer tot het gevoel als tot het verstand en het geweten spreekt.
Het voorname doel van het boek is, om hen en haar die goed-arms zijn - en nog meer degenen die het nog niet zijn - op te wekken en aan te sporen om de armoede te ondersteunen, niet slechts door te geven of te doen geven, maar door persoonlijk bezoek, onderzoek, opbeuring, troost en goeden raad; en de gewone ontschuldigingen, hetzij om niet te geven, en althans om niet te bezoeken, worden dringend en krachtig weêrlegd; en de behoefte en noodzaak van bijzondere liefdadigheid, 't zij in vereenigingen, 't zij personele, ondanks de openbare zorg voor de armen, zeer goed aangetoond.
Moge de verdienstelijke poging der voortreffelijke vrouw in Frankrijk, en die van den kundigen Vertaler (of Vertaalster) bij ons vele toegankelijke ooren en harten vinden, en rijke vruchten dragen!
l. Mei.

h.w.t.





{==315==} {>>pagina-aanduiding<<}

Macbeth, Treurspel van William Shakespeare. Uit het Engelsch, in de voetmaat van het oorspronkelijke vertaald en opgehelderd door Jurriaan Moulin. Tweede druk. Te Deventer, bij J. de Lange. 1845. In kl. 8vo. f 1-25.

Othello, de Moor van Venetië. Uit het Engelsch van William Shakespeare, door Jurriaan Moulin. Tweede, verbeterde druk. Te Deventer, bij A. ter Gunne. 1848. In kl. 8vo. f 1-25.

‘De kunst van vertalen,’ wordt ergens gezegd, ‘is eigenlijk de kunst, om de denkbeelden eens Schrijvers, van de eene taal in de andere, zoodanig over te brengen, dat al hetgeen die Schrijver bedoeld heeft, door het oorspronkelijke in het verstand en hart zijns lezers op te wekken, ook met gelijke kracht, sierlijkheid en gemakkelijkheid door de vertaling te weeg gebragt worde.’
Wij zijn het met die uitspraak volkomen eens en wenschen ons geluk met het bezit van de bovengenoemde vertalingen, die twee kunstgewrochten van den wereldberoemden shakespeare in het Nederduitsch zoodanig doen kennen, dat onze letterkunde er zich op beroemen mag. Niet altijd wordt zij door het overbrengen van buitenlandsche lettervruchten verrijkt, omdat òf de vertaling gebrekkig, òf de keuze van het werk niet gelukkig is. Maar geheel anders is 't met deze twee vertalingen, die Referent eerst nu leerde kennen, en waarvan de tweede druk getuigt, met hoe grooten bijval zij ontvangen zijn. Die vertalingen en de goedkeuring, welke het publiek er aan schonk, bewijzen beiden, dat de goede smaak bij ons nog niet is verdoofd, de zin voor het degelijke nog niet is uitgestorven.
Wanneer men nagaat, wat er al vereischt wordt om Shakespeare in onze moedertaal over te brengen; welk eene uitgebreide kennis van de Engelsche Letterkunde er gevorderd wordt, om, bij een altoos gebrekkigen tekst, bij de tallooze varianten, bij de meest uiteenloopende

{==316==} {>>pagina-aanduiding<<}
verklaringen, zelfs van de geleerdste uitleggers, en soms nog bij het volslagen gemis van antiquiteiten, eene goede vertaling te leveren, dan komt men tot het besluit, dat de onderneming van den Heer moulin een reuzenwerk mag heeten.
Is het in magnis voluisse reeds lofwaardig, dan mogen wij waarlijk den kundigen vertolker wel eere geven bij het volbrengen van zijne moeijelijke taak, op de verdienstelijke wijze van welke deze twee overzettingen ons tot proeven strekken, en hem dringend uitnoodigen, om voort te gaan zijne grondige kennis en veelzijdig talent aan de vertaling der overige werken van den grooten meester toe te wijden. 't Ware wel een wonder, indien Ref. niet, hier en daar, in opvatting van den Vertaler verschilde; dat kan, bij zoo vele lezingen, niet anders zijn; maar het belet niet, dat hij, wat klassieken rang betreft, deze vertalingen naast de besten van het buitenland schaart, terwijl ze, naar zijne waardering, vele geroemde overzettingen overtreffen. Zij bieden eene bij uitnemendheid geschikte leiddraad aan tot eigen oefening in de werken van shakespeare, en verdienen voortdurend gezocht en bestudeerd te worden door allen, die de Engelsche letterkunde op prijs stellen. Ref. wenscht dat zijne, hoewel late aankondiging, moge bijdragen, om den bekwamen Vertaler de voldoening te doen vinden, op welke zijn verdienstelijk werk hem aanspraak geeft.

Deventer.

s.s.

Blikken in 's menschen hart en leven. - Een viertal zinrijke verhalen. Uit het Hoogduitsch van Dr. August Wildenhahn, Schrijver van: ‘Johannes Arndt, Paul Gerhardt, en Spener, te Dresden.’ Te Gouda, bij G.B. van Goor. 1850. In gr. 8vo. 234 bl. f 2-40.

Verhalen als deze kunnen voedsel geven aan geest en hart, ja, den mensch veredelen. Om tot kennismaking met het werkje op te wekken, deelen wij het volgende

{==317==} {>>pagina-aanduiding<<}
omtrent den inhoud mede. De verhalen hebben tot opschrift: I. De galeislaaf. II. Uit het dagboek van een schoolmeester. III. Willem kind. Eene vertelling uit den aanvang van deze eeuw. IV. De wonderreis van anselmus. Een volksprookje. - Het eerste bevat in een eenvoudigen doch boeijenden stijl den levensloop van een man, braaf als zoon, doch later door een woest jagersleven verleid en misdadig. Als misdadiger draagt hij de galeiboeijen, maar in diep gevoel van schuld, als berouwhebbend zondaar. Gelukkig noemen wij het denkheeld van den Schrijver om zijne bevrijding te doen geschieden door den edelen vincent van paula, die reeds tien jaren de slavenketenen in Tunis had gedragen en ze met groote zelfverloochening weder op zich nam. Hij was die edele menschenvriend, wiens naam nog heden aan vele liefdadige gestichten en vereenigingen wordt gegeven, en van wien hase zegt: ‘Er trug alle geistige und leibliche Noth der Menschheit auf dem Herzen.’ - Het tweede verhaal achten wij het fraaiste. Velen zullen bij het lezen, gelijk wij, zich bewogen gevoelen. Eene alleenspraak gaat bij wijze van inleiding vooraf. Die alleenspraak van een braven, godsdienstigen en tevens nederigen dorpschoolmeester, op een schoonen herfstmorgen, herinnerde ons het Buitenleven van bilderdijk. Zich schamende over den hoogmoed en de dwaasheid, waarvan ook hij zich niet vrij gevoelt, geeft hij eene getuigenis van zijn invloed, hoedanig wij er een bij bilderdijk van den dorpschoolvoogd lezen:

't Heelal, het gansche dorp, staat van den man verstomd, 
En weet niet hoe één hoofd aan zoo veel wijsheid komt. 
- - - - - - - - - - - - 
Verschijnt hij; in zijn' blik (den aanblik van een' God!) 
Leest heel het kindervolk hun onherroeplijk lot. 
Hij wil 't; men gaat uit een: hij wenkt; men zet zich neder: 
Hij glimlacht; alles juicht: hij fronst; men siddert weder. 
Hij dreigt, beloont, kastijdt, met d'eigen toon van stem; 
En, in zijn afzijn zelfs, is ieder bang voor hem. 


{==318==} {>>pagina-aanduiding<<}

De man, die zich-zelven aldus berispt over den hoogmoed en de dwaasheid tot welke hij zich vervoeren laat, voelt zich ongelukkig, omdat hij geen voorwerp heeft, waarvoor hij geheel kan werken en leven. Hoewel ongehuwd en reeds vergevorderd in jaren, is toch het gevoel voor vadervreugde, hetwelk de borst van elken man vervult, nog niet in hem verstompt; hoe meer hij nadenkt, des te meer waakt 't in hem met alle innigheid en kracht. Treffend wordt in de fragmenten van zijn dagboek de vergoeding geschetst, die hij ondervindt door 't aannemen van een arm verwaarloosd jongske tot pleegzoon; in de verzorging en opvoeding van dat kind vindt hij een onuitsprekelijk genot. Mogten zij, die gezegend zijn met tijdelijke goederen, maar den grootsten schat, een voorwerp om lief te hebben, missen, door het voorbeeld van den edelen groever worden opgewekt, om zich het lot van arme, ouderlooze of verlaten kinderen aan te trekken; hunne zelfvoldoening zou groot, hun loon zalig zijn. Even treffend is het levenseinde geschetst der moeder van den knaap, die als eene berouwhebbende zondares sterft. - Ook het derde verhaal, der lotgevallen van een eerlijken barbier, die, gelijk meer zijner kunstbroeders, den dag des Heeren niet heiligde, is zeer onderhoudend; zijn inkeer, zijn verval tot armoede en latere zegeningen houden den aandacht tot 't einde geboeid. - In het vierde verhaal wordt een man geschetst, die alle rust verloren heeft, strevende naar grooten rijkdom, tot hij eindelijk erkent dat de ware rijkdom bestaat in tevredenheid met 't gene God heeft toebedeeld.
Aanmerkingen hebben wij er weinige te maken. De vertaling is goed, en de stijl vloeijend. Enkele Germanismen en fouten teekenden wij aan, b.v. bl. 37: ‘die de ketens van eenen galeislaaf te Tunis,’ lees: ‘Marseille;’ bl. 57: ‘dus verre,’ 1. ‘tot dus verre;’ bl. 75, reg. 5 v.o.: ‘nu ken ik,’ 1. ‘nu ben ik.’ ‘Herr Pastor’ is vertaald door ‘Heer Pastoor,’ waarbij men hier te lande enkel aan R.K. geestelijken denkt;’ ‘im Grunde’ is overal letterlijk overgezet ‘in gronde,’ aan onze Hollandsche

{==319==} {>>pagina-aanduiding<<}
uitdrukking in den grond schijnt de Vertaler niet gedacht te hebben; bl. 119: ‘dat derde gebod,’ 1. ‘dat vierde gebod;’ bl. 160: ‘gelijk gij die verre reeds waart,’ 1. ‘gelijk gij tot dusverre reeds waart.’ Op bl. 129 is eene historische fout in de aanmerking. Er staat: ‘De Methodisten zijn eene Christelijke secte, inzonderheid in ‘Engeland en Noord-Amerika, omstreeks 1720 door john wesley in Oxford gesticht;’ maar hoewel reeds in 1720 eenige jonge godgeleerden te Oxford zich vereenigden om eene strengere leefwijze te volgen, zoo dagteekent toch de stichting-zelve van de piëtistische secte der Methodisten, eerst van 1729.
Wij wenschen het werk in vele handen. Gaarne onderschrijven wij, wat de Uitgever zegt in het voorberigt: ‘'t Is kennelijk, dat de Schrijver geen ander doel heeft gehad, dan zijne lezers beter en wijzer te maken,’ en gelooven met hem, dat werken als dit wèl geschikt zijn om, der volwassen jeugd in handen gegeven, een waarborg te vormen tegen de afdwalingen van hoofd en hart.
†-.




Anna van Milgenborch. Historisch-Romantisch Tafereel, tijdens den aanval der Spanjaarden op Zeeland, in den jare 1575, door A.J. Dieperink. Te Amsterdam, bij J.C. Sepp en Zoon. 1849. In gr. 8vo. 370 bl. f 3-60.

Het tijdperk van Nederlands strijd tegen Spanje is nog voor velen onzer historie- en romanschrijvers het geliefdste vak der Vaderlandsche geschiedenis. Intusschen hebben de roemrijke daden van ons voorgeslacht meer hekoorlijks voor hen, dan die van de toenmalige onderdrukkers van ons Vaderland. En toch bewezen ook vele Spanjaarden in Nederland echten zielenädel en niet zelden schitterenden moed bij uitstekend krijgsbeleid. Van het laatste getuigt vooral de togt der Spanjaarden naar Zeeland, in 1575, tijdens het bestuur van Don louis de requesens. Immers, gelijk ten jare 334 v.C. de twee-
{==320==} {>>pagina-aanduiding<<}
en-twintig-jarige alexander, na den Hellespont te zijn overgetrokken, met een leger van 35000 man, ten aanschouwe van het vijandelijke leger der Perzen, den Granicus doorwaadde - zoo trokken ook de Spanjaarden, diep door het water gaande, van Philipsland naar Duiveland en vervolgens van Duiveland naar Schouwen, onder eene hagelbui van kogels van het Staatsche leger. Op dien merkwaardigen en stouten togt der Spanjaarden heeft deze roman betrekking. Het verhaal is belangwekkend, boeijend en zeer zuiver van stijl. Somtijds heeft de Schrijver, naar 't ons voorkomt, de waarschijnlijkheid wat al te zeer aan de intrigue opgeofferd; b.v. in Hoofdstuk VII, waar anna in eene vreemde plaats, des avonds, geheel onverzeld, eene vriendin bezoekt en ook zonder eenig geleide terugkeert; een al te groot waagstuk in die ruwe dagen, zelfs bij lichte maan. Maar zóó moest er aanranding, redding en herkenning komen; doch wij geven den Schrijver in bedenking, of zùlk eene aanleiding niet wat oud en
afgesleten is? - Ook de groote vertrouwelijkheid van Don parillos met antonio, op een tamelijk ongelegen tijdstip, wil ons niet behagen. - Belangrijker ware het werk geworden, als de Heer dieperink, sprekende van de Inquisitie, iets van haren oorsprong en geschiedenis in zijn verhaal had ingevlochten, en het karakteristieke onderscheid had doen uitkomen tusschen de Roomsche en Spaansche Inquisitie, tusschen het kettergerigt van innocentius III en gregorius IX en dat van ferdinand V. Ook had de Schrijver, die zijne lezers een blik laat werpen in de regtszaal en de kerkers van het afschuwelijk bloedgerigt, hen insgelijks wel eene schets mogen geven van de wijze, hoedanig het doodvonnis aan veroordeelden voltrokken werd. Hij had daartoe slechts noodig gehad een paar bladzijden uit schiller te vertalen, die er in zijne Geschichte des Abfalls der vereinigten Niederlände von der spanischen Regierung een kort maar krachtig tafereel van ophangt. - Overigens mag anna van milgenborch onder de best geschreven Hollandsche romans van den laatsten tijd geteld worden; als zoodanig bevelen wij hem in de aandacht van ons lezend publiek.

{==321==} {>>pagina-aanduiding<<}

Taal- of drukfouten zijn er weinige. Behalve op bladz. 128 ‘grootheid’ in plaats van ‘grootte’ vonden wij slechts enkele, van geringe beteekenis.
†-.




Levensgeschiedenis van den Amerikaanschen slaaf W. Wells Brown enz. Naar den vijfden Engelschen druk, vertaald door M. Keyzer. Te Zwolle, bij W.E.J. Tjeenk Willink. 1850. In gr. 8vo. 120 bl.

Het doel des Vertalers schijnt geweest te zijn: eene algemeene belangstelling op te wekken voor de ongelukkige slaven, en te doen uitkomen al wat er voor de menschheid vernederend is in de voortduring der gruwelen en wreedheden, waarmede deze onze natuurgenooten behandeld worden. Hij koos daartoe het leven van willem wells brown, die, vroeger slaaf, in 1849 Amerikaansch Afgevaardigde was bij het Vredecongres te Parijs, en zelf zijne geschiedenis heeft geschreven. Aan geen werk tegen de slavernij (zegt het berigt voor den vierden Amerikaanschen druk) is ooit een grooter debiet in de Vereenigde Staten te beurt gevallen dan aan dit. Het werkje is inderdaad zeer belangrijk, en verdient als bijdrage tot de kennis der slavernij met nadruk te worden aanbevolen. De vertaling is verdienstelijk, doch hier en daar stroef en gedwongen, hetgeen aan een te sterk vasthouden aan het oorspronkelijke is toe te schrijven. Wij maken den Vertaler, die, zoo ver ons bekend is, als zoodanig voor het eerst is opgetreden, daarop aandachtig, doch wenschen hem overigens geluk met de wijze, waarop hij deze eerste proeve aflegt. Het werkje is ook, om het onderwerp, te belangrijk om er geene algemeene bekendwording aan toe te wenschen.

De Buitenman, Tijdschrift voor den burgerstand ten platten lande, No. I-V. Te Amsterdam, bij J. Stemvers. 1850. 160 bl. f :-75.

De bedoeling met dit Tijdschrift is: den burgerstand,

{==322==} {>>pagina-aanduiding<<}
voor welken 't volgens den titel is bestemd, eene eenvoudige, aangename en leerzame lectuur aan te bieden. Ref. moet erkennen, dat de Schrijver, in de voor hem liggende vijf stukjes, zeer wel aan dat doel heeft beantwoord, maar hij wil eenige aanmerkingen niet achterwege houden.
De godsdienstige artikelen dragen den stempel van het Protestantisme. ‘De Buitenman’ verliest daardoor de helft der lezers, en wel die helft, welke het meest uit zulk een geschrift nut konde trekken. Ware het dan niet beter, indien er geene bepaalde kerkleer in kon waargenomen worden?
De exegetische fragmenten, zoo als over den paracleet, komen hier minder gepast voor; ze zijn droog, en geven slechts het bewijs der niet gelijkluidende verklaringen van zaken, waarover toch de leek niet kan beslissen.
Bij natuurkundige onderwerpen behoort vooral eene duidelijke verklaring te worden gegeven; maar bij de beschrijving van het ijs zijn de redenen niet gemeld, waarom het water, ouder verschijnselen van uitzetting, bevriest, terwijl andere ligchamen, door verlies van warmtestof, inkrimpen. - Geneeskundige voorschriften zijn geheel te verwerpen, wanneer men eenvoudige en heldere kennis verspreiden wil; de daauwpieren rieken naar de eeuwen der mirakelen, en het middel tegen den rooden loop is af te raden, want de dysenterie is eene zeer ernstige en verschillende trappen van pathische weefselverandering doorloopende aandoening der ingewanden. Gelukkig ontbreken zulke remediën in het 5de stukje. - Artikelen zoo als jezus en zijne vrienden na zijne opstanding, en jezus niet meer op aarde, zijn in den waren trant geschreven, zullen met genoegen gelezen worden en kunnen veel nut stichten. Daarentegen wil 't artikel over het vergif der zamenleving ons niet bevallen; ook om den toon.
Ten slotte geven wij den bekwamen Schrijver in overweging, om zich vooral te bepalen bij voorwerpen uit de Natuur, en bij natuurverschijnselen. De kuif van een Amerikaansch vogeltje is, naar ons gevoelen, juist datgene, wat voor de lezers van ‘den Buitenman’ bij

{==323==} {>>pagina-aanduiding<<}
uitnemendheid geschikt is. De kennis der Natuur leidt op tot de kennis van God; die kennis is even belangrijk, even toegankelijk voor allen; zij leert onbevooroordeeld onderzoeken, het ware kennen uit het valsche, en onderscheiden wat uit den mensch en wat uit God is. - Wij zien de verdere afleveringen van ‘den Buitenman’ met verlangen te gemoet, en bevelen hem aan, in de verwachting, dat hij staande zal blijven en vooruitgaan in bijval, dien hij allezins verdient.

l.h.v.

Betty en Toms, of Doctor Jenner en zijne ontdekking, door Nieritz. Te Amsterdam, bij M.H. Binger. 1848. Uit het Hoogduitsch, naar den vierden druk, met gekleurde platen. In kl. 8vo. 154 bl. f 1-:

In de harten der kinderen moet een kiem worden gelegd voor de toekomst, die zij te gemoet gaan, en de neiging voor al wat goed en edel is, opdat zij immer het goede en edele beschouwen als noodwendig en pligtmatig.
De geschiedenis van betty en toms is bestemd om jeugdige harten te winnen voor de weldaad van jenner; een weldaad zoo groot, dat het getal menschenlevens, door haar behouden, met geene duizendtallen is te noemen, en die reeds groot zoude zijn, al hadden wij er niets anders aan te danken, dan de effene zachtheid der huid, de hoogere lieftalligheid, met welke de maagdelijke blos ons tegenblinkt, en de tevredenheid, waarmede ieder zijn beeld in den spiegel kan aanschouwen.
Maar hoe vele tranen, hoe vele zuchten zijn er door gespaard; hoe vele stemmen van wanhopige smart zijn er door veranderd in stemmen van vreugde! En toch hoe vele duizenden en duizenden stemmen zijn er thans van onverschilligheid en ondankbaarheid! - Zoo is de mensch; hij stort tranen van dank bij het ontvangen eener weldaad, een tijd lang is hij bewogen, als hij aan die weldaad denkt; maar er komt een andere tijd, waarin

{==324==} {>>pagina-aanduiding<<}
hij ophoudt haar te waarderen, of waarin 't hem wrevelig maakt te denken, dat hij verpligtingen heeft.
Er zijn, omtrent de koepokïnënting, onverschilligen en ongeloovigen, ontkenners en twijfelaars. Geen voorschrift of gebod, geen wet, geen besluit, ook geen raad of redenering, en geen bewijs is in staat den mensch, zoo lang hij niet in gevaar is, de overtuiging van het gevaar te geven; neen! hij wil, hij moet storten in de grondelooze diepte der dwaasheden, hij moet gevallen zijn eer hij de reddende hand vastklemt en hare waarde erkent.
De Schrijver van betty en toms wist, dat slechts het nog buigzame gemoed voor duurzame indrukken vatbaar is; dat de teedere beenderen de vormen der weeke deelen aannemen, om later dien vorm te behouden en op hunne beurt aan de weeke deelen hunne rigting aan te wijzen.
Het boekje is een allerliefst geschenk voor kinderen; een even onderhoudend als leerzaam werkje voor de lagere scholen. Het geheel is goed gevonden; er is zeer veel in, dat nut kan stichten, ook buiten de inënting. De trouw van den dienstknecht; het kinderlijke geloof aan het Opperwezen; de gefnuikte trots; de zegepraal der onschuld en moederliefde; de erkenning van verdiensten; de bestraffing van het domme vooroordeel, dat alles, en nog meer, is in dit kleine verhaal regt behagelijk dooreengevlochten. Wat er hier of daar niet waarschijnlijks in voorkomt, is toch niet onmogelijk. De vertaling echter had beter kunnen zijn, en de taal, op wier zuiverheid 't in kinderwerkjes vooral zoo zeer aankomt, laat op méér dan ééne plaats wat te wenschen over.
Wij bevelen het werkje voor de lagere scholen dringend aan; de onderwijzer vindt er ruimschoots gelegenheid in tot leerzame opmerkingen, en de indruk er van, ten aanzien van de hoofdzaak, kan niet anders dan weldadig zijn. Een schoolboekje als dit verdient de voorkeur boven vele andere.

l.h.v.






{==325==} {>>pagina-aanduiding<<}

Boekbeschouwing.

Zielkunde, of beschouwing van den mensch als bezield wezen. Door T. Roorda. Te Leeuwarden, bij G.T.N. Suringar. 1849. In gr. 8vo. 176 bl. f 1-80.

De Heer t. roorda, aan wien, eenige jaren geleden, aan het Amsterdamsche Athenaeum ook het onderwijs in de Philosophie was opgedragen, maakte zich reeds als Schrijver in dat vak bekend, door zijn geschrift over de Ontwikkeling van het begrip der Philosophie, dat vele oorspronkelijke denkbeelden bevatte. Hij gaf tevens ook lessen in de Psychologie of zielkunde, eene door hem geliefkoosde studie, die later nog het onderwerp van zijne overdenkingen bleef.
Het werkje, dat wij nu aankondigen, bevat de resultaten van zijn nadenken, door wier mededeeling hij gemeend heeft tot de kennis van den mensch, als bezield en redelijk wezen, misschien iets te kunnen bijdragen voor allen, die in deze kennis belang stellen, al zijn zij ook geen beoefenaars der bespiegelende Wijsbegeerte. De Schrijver geeft te kennen, waarom hij de nieuwe, hem eigene denkbeelden, in welke hij van zijne voorgangers verschilt, ten minste in de hoofdpunten, zoo als bij het begrip van bezield wezen, de onstoffelijkheid der ziel, de onsterfelijkheid, de rede of het redelijk denkvermogen, het temperament, de vrijheid en andere meer, niet heeft aangewezen, en niet getreden is in eene vergelijking en beoordeeling der verschillende hierover geuite gevoelens; - het was voornamelijk omdat hij zijn geschrift niet tot een lijvig boekdeel wilde uitbreiden, alleen voor geleerden in het vak geschikt.
Naar zijne meening moet de Philosophie voor alle beschaafde en nadenkende menschen toegankelijk zijn, en hierin heeft hij volkomen gelijk. Te lang is zij tot de scholen der geleerden bepaald geweest, vandaar, dat haar

{==326==} {>>pagina-aanduiding<<}
invloed tot heden zoo beperkt en onvolledig is gebleven, en zij tot nog toe ook niet in staat is geweest, om vele heerschende vooroordeelen te doen verdwijnen. De wijsbegeerte, die naar eene bevredigende, grondige, van alle banden van overlevering en gezag bevrijde, oplossing streeft, der vraagpunten, die voor den mensch van het hoogste belang zijn, is eene behoefte voor ieder, die zich geneigd voelt hierover na te denken, en moet dáárom algemeen verstaanbaar worden voorgedragen. Echter behoeft de Philosophie niet oppervlakkig, zoogenaamd populair, zonder stelselmatigen zamenhang voorgedragen te worden; zij zou dan ook ophouden wijsbegeerte te zijn. Zij moet grondig zijn, en hare gronden geregeld en geleidelijk ontwikkelen, opdat ieder in het denken geoefend verstand haar kunne volgen. Hare taal moet algemeen bevattelijk zijn; eene taal, die aan de woorden de gebruikelijke en geenszins willekeurige beteekenissen geeft, onnoodige kunsttermen vermijdt, en spaarzaam is in figuren en bloemen, dewijl zij tot het verstand en geenszins tot de verbeelding moet spreken. Duidelijkheid en eenvoudigheid zijn de hoofdvereischten van een goeden philosophischen, en, in het algemeen, van een echt wetenschappelijken stijl; netheid en levendigheid zijn hare eenige geoorloofde sieraden.
Het spreekt wel van zelf, dat het lezen van een wijsgeerig werk niet zoo gemakkelijk kan zijn, als dat van de gewone roman- of dagbladenlektuur, want het moet met aandacht geschieden, en nadenken vereischt altijd inspanning; maar het moet echter zulk een hoofdbreken niet vergen als de meeste, ja, bijkans alle Duitsche philosophen gewoon zijn van hunne lezers te vorderen. Door 't in acht nemen van deze grondregels zou aan de wijsbegeerte een meer algemeenen ingang worden verschaft, en 't is dáárom, dat we bij hunne ontvouwing eenigzins uitvoerig waren. Zien wij nu of de Schrijver-zelf getrouw aan zijne voorschriften is geweest.
Hij begint met eene duidelijke bepaling wat eigenlijk Zielkunde of Psychologie is: een gedeelte der Menschkunde of Anthropologie, die uit twee hoofddeelen, de

{==327==} {>>pagina-aanduiding<<}
natnnrkunde van den mensch, Physiologie, en zijne zielkunde, bestaat. In het eerste hoofddeel wordt de mensch beschouwd, zoo als hij, zigtbaar voor de uitwendige zinnen, in zijn stoffelijk en zinnelijk organisme zich vertoont, terwijl in het andere die zijde van 's menschen natuur beschouwd wordt, die niet onder de uitwendige zintuigelijke gewaarwording valt, maar onder die van het inwendige zelfbewustzijn, waardoor de mensch zich inwendig kan beschouwen en waarnemen. Door de Psychologie leert de mensch, dat hij niet een enkel levend, maar een met zelfbewustheid levend, of, om het met één woord uit te drukken, een bezield wezen is. Beide, de Psychologie zoowel als de Physiologie, zijn op waarneming gegrond en dus empirische wetenschappen. De zielkunde is geen gewrocht van afgetrokken redeneringen en bespiegelingen a priori, maar van eene naauwkeurige waarneming van 's menschen gevoelige, verstandelijke en zedelijke natuur. Zij is echter méér dan louter empirische kennis, of eene verzameling van waarnemingen: deze zijn slechts bijdragen en bouwstoffen, om er de wetenschap der Psychologie van zamen te stellen en op te trekken; zij moet een organisch en stelselmatig geheel opleveren, wil zij dien naam verdienen.
Nu gaat de Schrijver over tot de vraag: Wat is de mensch als bezield wezen? ‘De mensch bestaat uit ligchaam en ziel, is de gewone voorstelling van bijna alle menschen en volken; maar wat is daarvan de eigenlijke beteekenis? Gewoonlijk vat men het op in dien zin, dat de mensch uit twee verschillende bestanddeelen is zamensteld. Het ligchaam is dat zinnelijke en tastbare, dat zich aan de uitwendige zintuigen vertoont, hiermede is een ander onzigt- en ontastbaar met één woord een bovenzinnelijk bestanddeel, dat men ziel of ook wel geest noemt, ten naauwste verbonden of vereenigd, en eerst beide maken den levenden mensch uit. Maar welk denkbeeld moet men zich dan vormen van de vereeniging van twee zoo geheel tegenstrijdige bestanddeelen? Hier laat zich eene ware, wezenlijke éénheid met geen mogelijkheid denken. Het tegenstrijdige laat zich niet tot eene

{==328==} {>>pagina-aanduiding<<}
zoodanige identiteit oplossen. Men stelt zich het te zamen zijn bepaaldelijk zóó voor, dat de ziel in het ligchaam is, hetwelk zij geheel vervult, als haar lijdelijk werktuig beheerscht en tot haar doeleinden gebruikt. Doch waardoor, kan men weder vragen, is het, dat beide ligchaam en ziel verbonden en te zamen gehouden worden, dat de eene op het andere werkt, en dat gedurende het geheele leven, tot den dood toe, deze verbindtenis doet stand houden?
De oudste ons bekende voorstelling is deze, dat de ziel een adem (anima of animus ψνχὴ) is, die het stoffelijk ligchaam, in en met het door het geheele organismus verbreide bloed innerlijk geheel doordringt. Deze adem is door God aan het stof der aarde ingeademd of ingeblazen door zijn geest (spiritus, πνευμα, dat ook weêr adem beteekent); en deze geest of levensädem Gods is niet alleen de eerste maar de blijvende oorzaak van 's menschen adem of leven, en derhalve de band, die ziel en ligchaam te zamen houdt. Als God zijn geest of levensädem terugneemt, dan sterft de mensch; het ligchaam of het lijk keert terug tot het stof, waaruit het genomen was, de ziel wordt eene levenlooze schim, die slechts eene schaduw van den levenden mensch is, en de geest keert bij den dood terug tot God, die hem gegeven heeft.
Deze voorstelling laat zich met onze denkbeelden omtrent de wereld, God en mensch onmogelijk vereenigen. Volgens het in onze eeuw gangbare en algemeen verbreide gevoelen is de ziel geen adem, die door het geheele ligchaam verbreid is, en dus uitgebreidheid zoude moeten hebben, maar een zuiver onstoffelijk wezen, dat in het ligchaam woont en werkt. Een groot deel echter van hetgeen er in het ligchaam omgaat, heeft buiten haar plaats, het zijn de dierlijke levensfunctiën, die door de levenskracht of krachten in hetzelve buiten haar toedoen werkzaam zijn. Deze kracht of krachten zijn de band tusschen ziel en ligchaam; houden zij op te werken, dan volgt de dood en de ziel verlaat het ligchaam. De voornaamste zetel der ziel zijn de hersenen; zij ontvangt hier, door middel der gevoelszenuwen, berigt van

{==329==} {>>pagina-aanduiding<<}
hetgeen in en aan het ligchaam geschiedt en van hetgeen de zintuigen waarnemen. Hiermede heeft men ook dichterlijke bespiegelingen verbonden, die reeds bij plato worden aangetroffen. Het ligchaam is voor de ziel geen geschikte woonplaats, waar zij zich wèl bevindt, maar integendeel een kerker, die eng en benaauwd is, en waaruit zij wenschen moet verlost te worden. Als de banden van dit aardsche leven geslaakt worden, vangt eerst voor haar het ware leven aan. Gelijk een vlinder, die het popje verlaat, breidt dan de Psyche in het gevoel van haar vrijheid de vleugelen uit en stijgt klapwiekend van deze lage aarde naar een hoogere spheer, waar zij in ruimer lucht ademt en leeft in eeuwigheid. Die dichterlijke voorstelling echter is meer schoon, dan voor ieder even overtuigend; ook hebben velen, die over des menschen ziel hebben nagedacht, een bepaalden zetel der ziel ontkend. Deze zeggen, dat zij eene onstoffelijke kracht is met het vermogen om te gevoelen, te denken, en te willen; eene kracht, die, even als de levenskracht, in het ligchaam, en wel voornamelijk in de hersenen werkzaam is; maar hoewel zij werkt op eene bepaalde plaats en op een bepaald punt, is zij toch niet in eene beperkte ruimte besloten; hetgeen haar eene bepaalde gedaante zoude geven: even als de dierlijke levenskrachten, vervult zij het geheele ligchaam, om het, bij den dood, te gelijk met deze te verlaten.
Dat een ligchaam zonder ziel en levenskracht een doode stofklomp is, weten wij; maar dat de kracht, die men ziel noemt, van de zoogenoemde levenskracht wezenlijk verschilt, wordt tegenwoordig door de Physiologen niet aangenomen, in tegenspraak met de Psychologen, die den mensch met zijn ruggegraat en zenuwen, met eene galvanische zuil van volta vergelijken. Maar als de ziel eene kracht is, wat kan zij dan zijn zonder het ligchaam? Kracht is immers maar een afgetrokken begrip, dat niet gedacht kan worden te bestaan zonder een wezen dat kracht heeft. De ziel moet dus een wezen zijn, dat op zich-zelf bestaan kan, anders is er aan geene onsterfelijkheid, geene persoonlijke voortduring van haar

{==330==} {>>pagina-aanduiding<<}
na den dood te denken; de kracht verdwijnt als zij ophoudt het ligchaam te bezielen.
Het regte, van de eenzijdigheid der gewone voorstelling bevrijde begrip van den mensch, als bestaande uit ziel en ligchaam, is, dat de mensch eene levende ziel is, levende in haar eigen, door haar uit stof gevormd en in stand gehouden, door haar levend en bezield ligchaam; een zoowel met als zonder bewustheid levend wezen; een op zich-zelf bestaand wezen, dat zijn ligchaam of organismus bezielt en daarmede hier één geheel uitmaakt.
Wij hebben getracht eene analyse van de eerste afdeelingen van het werk te geven, ten blijke, dat de Schrijver aan de vereischten, die hij in de voorrede ontwikkelde, zelf heeft voldaan; dat hij duidelijkheid met wijsgeerige juistheid paart, en het onderwerp van alle zijden tracht te doorgronden. Het zoude ons te ver leiden, hem verder op den voet te volgen. Wij moeten ons dus vergenoegen met den inhoud van dit zaakrijke werk kortelijk aan te geven, en in het voorbijgaan op die afdeelingen opmerkzaam maken, welke bijzonder de aandacht verdienen.
Na de eenheid van den mensch aangetoond, en bewezen te hebben, dat het ligchaam geen afzonderlijk bestanddeel van den mensch uitmaakt, maar dat hij een zelfbewust organisch wezen is, gaat de Schrijver over tot de bepaling van levenskracht, ziel en geest; waarop wij den lezer aanbevelen, zijne oplettendheid te vestigen, en tot de geboorte der ziel en hare onstoffelijkheid, waardoor zij een ondeelig op zich-zelf staand wezen is. Het begrip, dat wij ons van deze onstoffelijkheid moeten vormen, wordt hierbij duidelijk uiteengezet. De mensch is een individu van een geslacht, en nadat er eene verklaring gegeven is, wat men door 't stoffelijk organisme van een levend wezen verstaan moet, wordt het leven der ziel in dit organisme beschreven, waarna de Schrijver op de onstoffelijkheid der ziel terugkomt, en het navolgende als het resultaat van zijn onderzoek opgeeft: - ‘Dat het wezen van den mensch in de stoffe-
{==331==} {>>pagina-aanduiding<<}
lijke gestalte zelf onstoffelijk of liever bovenstoffelijk blijft. Allerminst mogen wij ons met de Materialisten de stoffelijke natuur voorstellen als den grond, waaruit de organische wezens ontstaan zijn: maar evenmin mogen wij met de Spiritualisten de ziel ons voorstellen als iets, dat zonder of nevens de stoffelijke wereld zoude kunnen bestaan. Neen de grondstoffelijke natuur is voor het zieleleven de noodzakelijke grondslag; alleen in de grondstoffelijke natuur heeft de ziel werkelijk aanwezen, zonder en buiten de grondstoffelijke natuur gedacht, is de ziel een louter idee, slechts een abstract idee, dat alleen in de gedachte bestaat, maar zóó van de grondstoffelijke natuur afgezonderd, in de werkelijkheid niet bestaat.’ Wij gelooven ook, dat de te afgetrokken begrippen van de onstoffelijkheid der ziel éénzijdig en daardoor onwaar zijn, en voortspruiten uit den te tegenstrijdigen
zin, waarin men gewoonlijk die van geest en stof opvat.
Overgaande tot de beschrijving van de zelfbewuste ziel van den mensch, komt de Schrijver tot 's menschen bestemming, die volgens hem in de ontwikkeling zijner persoonlijke zelfstandigheid gelegen is; waarna hij over zijne onsterfelijkheid handelt.
Nu worden het ligchaam of het organismus der ziel nader beschouwd, en over physionomie en phrenologie, alsmede over den dood des ligchaams, den doodslaap en de opstanding opmerkingen gemaakt, waarin men vele oorspronkelijke denkbeelden zal aantreffen. Niet minder belangrijk zijn de beschouwingen over den zetel der ziel, het sensorium commune en de wederzijdsche werking van ziel en ligchaam.
Na de vraag: wat is de mensch als bezield wezen? in het algemeen beantwoord te hebben, komt de Schrijver tot de uiteenzetting der verschillende ziels- of geestvermogens, bestaande uit drie hoofd- of grondvermogens. 1o. Het gewaarwordingsvermogen. Hieronder worden gerangschikt: het levensgevoel, de aandoening, de gewaarwording en het bewustzijn, en daarbij opmerkingen gemaakt omtrent het zenuwgestel, de zintuigen en

{==332==} {>>pagina-aanduiding<<}
het zintuigelijk gevoel, over den aard van reuk, smaak, gehoor en gezigt, waardoor men tot de juiste bepaling komt van de gewaarwording door middel der zintuigen; verder handelt de Schrijver over de donkere gewaarwording, het Somnambulisme, zelfgevoel, instinct, en 't zedelijk gevoel, van 't welke hij opklimt tot het godsdienstig gevoel en de godsdienst; waarna hij met het gevoel van het ware, goede en schoone besluit. 2o. Het voorstellingsvermogen. Nu beschouwt de Schrijver het bewusteloos, en met bewustheid vormen van voorstellingen, het waarnemen, opletten en opmerken; het onthouden; het geheugen; het memoriseren in het algemeen; het herinneringsvermogen, waaronder het herkennen, de associatie van idéën, het erkennen, en de mnemonica of herinneringsleer gerangschikt worden; de verbeelding; de droomen; de waanzin, en het ijlen. Het hoogere voorstellingsvermogen wordt vervolgens behandeld, en als het redelijk denkvermogen beschouwd, als denken in het algemeen, en als het vormen van algemeene voorstellingen, van woorden en begrippen, waarna hij overgaat tot eene nadere ontwikkeling van het denkvermogen, het denken in begrippen, het stellen en oordeelen. Eindelijk komt hij tot het oordeel en het verstand, het talent, het vernuft, de scherpzinnigheid, de geestigheid, en ten slotte tot de bepaling van het genie, dat het hoogste en als het ware scheppende vermogen van 's menschen geest uitmaakt. 3o Het wilvermogen. De Schrijver opent deze derde afdeeling met eene bepaling van den wil, en spreekt verder over gemoedsbeweging, neiging, afkeer, gemoed of hart en hoofd; voorts over den onbewusten en bewusten wil, waarbij de willekeur, de drijfveren of beweegredenen behandeld worden. Dan worden de wilsuitingen of daden, de driften en hartstogten, het temperament of natuurlijk gemoedsbestaan, en het karakter nader onderzocht, om over te gaan tot de hoogere beschouwingen over willekeur en vrijheid, zedelijk
gevoel en practische rede, met zeer behartigenswaardige opmerkingen over de vrijheid van wil, het indifferentisme en determinisme, alsmede over het leerstuk der

{==333==} {>>pagina-aanduiding<<}
menschelijke verdorvenheid, waarmede het geheel dezer zielkunde wordt besloten.
Dit werk van den Heer roorda verdient eene eervolle plaats te bekleeden onder de niet zeer talrijke, degelijk wijsgeerige geschriften onzer letterkunde. Het deed ons genoegen, de Psychologie grondig behandeld te zien, in eenen tijd, waarin eene zekere wetenschappelijke rigting, die der stellige wijsbegeerte, op haar smaalt, alsof zij buiten het bereik van 's menschen kenvermogen ware gelegen, en geheel uit willekeurige hypothesen bestond. De Schrijver heeft zich, in de behandeling van zijn veelzijdig onderwerp, voor de uitersten van de constructiën a priori, der speculative Duitsche school, zoowel als van de materialistische beschouwingen der uitsluitende Physiologen weten te wachten. Hij heeft aan de Physiologie en aan de waarneming volkomen regt laten wedervaren, zonder den mensch te doen voorkomen als een bloot natuurproduct en zijne ziel slechts als een gevolg van een fijn organismus. De adel van den mensch, als een op zich-zelf staand redelijk en zedelijk wezen, dat voor eene oneindige volmaking bestemd is, wordt door hem gehandhaafd; en hij weet zich tevens boven die godsdienstige vooroordeelen te verheffen, welke bij velen de regte kennis der zielkunde in den weg staan, of die hen geheel ongeschikt maken, om deze studie met eenige vrucht te beoefenen.
De Psychologie staat met de belangrijkste wijsgeerige, godsdienstige en zelfs staatkundige vraagstukken in een naauw verband. In onze eeuw, waarin bij- en ongeloof, dweeperij en grof materialismus, een blind opvolgen van uitwendig gezag en een verbreken van alle banden, die beschaafde maatschappijen moeten te zamen houden, als zoo vele strijdende elementen om den voorrang twisten; was het noodzakelijk aan te toonen, dat de kennis van den mensch het eenige middel is, om licht en kalmte in deze duistere verwarring te doen ontstaan. De Psychologie maakt de kern der wijsgeerige wetenschap uit, en het is die wetenschap alleen, welke den denkenden mensch ten gids moet strekken. Zij maakt den grondslag uit

{==334==} {>>pagina-aanduiding<<}
van zijn geloof, van zijne deugd, en van zijne hoop, als hij tot de overtuiging van de voortreffelijkheid der menschelijke natuur gekomen is, en is een tegengif tegen zoo vele ongerijmde en overdrevene gevoelens, die thans met zoo grooten ophef verkondigd en voorgestaan worden. Wij zeiden hierboven, dat in den stijl van den Heer roorda duidelijkheid met wijsgeerige juistheid gepaard gaat, hier en daar echter zouden wij wat meer gekuischte netheid verlangen. Een wijsgeerig geschrift, zal het duurzaam waarde behouden, moet ook als letterkundig voortbrengsel uitmunten. Het is om de innerlijke waarde van het werk, dat wij die aanmerking maken. De spelling van sommige woorden kwam ons vreemd voor, doch de Schrijver zal dáár, gelooven wij, geldige redenen voor hebben.

j.a.b.




G.C.B. Suringar, Oratio de naturae et literarum studio in re medica Conjunctissimo. Lugd. Batav. et Amstelod., apud J.H. Gebhard et Soc. 1850. Octo. pag. 58. f :-60.

More majorum wordt jaarlijks nog steeds door den aftredenden Rector Magnificus eene redevoering gehouden. Dan treden de professoren met punthoed, bef en toga, statiglijk in de zwaarmoedige, donkere, met verwelooze en gehavende banken en tafels bezette gehoorzaal, voorafgegaan door twee nagenoeg op dezelfde wijze gekleede, met rinkelende stokken voorziene, niet minder deftig stappende mannen. Het geheel heeft wel iets van eene processie, in den nacht, zonder licht, en ziet er tamelijk middeleeuwsch uit; slechts de baarden of knevels ontbreken er aan. De spreker stapt dan in den grooten houten bak en maakt eene beweging met zijn hoed, alsof hij zich-zelven wilde uitdompen. Daarop ontsluit de geleerdheid hare lippen, en 't Latijn klinkt 't auditorium te gemoet; maar 't is geen geheim, dat onder de redevoeringen, bij zulke gelegenheden uitgesproken,

{==335==} {>>pagina-aanduiding<<}
ook wel eenigen zijn, die 't Latijn noodig hebben, om voor geleerd door te gaan. Het Latijn doet op den katheder, wat het costuum doet in de zaal. Het zijn echter niet alleen het costuum, het Latijn, en de rinkelende bellen, die de plegtigheid opluisteren, men hoort ook eene Instrumentale harmonie, vertegenwoordigd door een even middeleeuwsch gekras op eenige violen, waarop voor deze gelegenheid, enkel bassnaren schijnen gespannen. Als alles is afgeloopen, gaat de stoet onder een plegtstatig bom, ting, tang, de zaal uit, en treedt weder in den dampkring van het loopende jaar. De punthoeden, mantels en beffen hernemen hunne plaatsen in de kast, het gerinkel der bellekens zwijgt, de laatste toonen der harmonie sterven weg, het middeleeuwsche waas verdwijnt, en de negentiende eeuw treedt weder in hare naaktheid te voorschijn. - De Curatoren zitten onder de voordragt aandachtig te luisteren, ofschoon er bij zijn, die geen jota Latijn verstaan. Maar ad alteram partem transeo; dat is: ik stap van de tooneelvoorstelling af en ga tot de redevoering over.
Deze oratie behoort tot dezulken, die 't Latijn niet noodig hebben; het is eene, op de geneeskundige wetenschap toepasselijke verhandeling, over het, duizende malen herhaalde, gezegde van cicero: ‘dat de wetenschappen door eenen band, als 't ware, met elkander zijn verbonden.’ - Ettelijk eeuwen geleden, werden deze woorden door een Romeinsch geleerde uitgesproken, en zij hebben nog niets van hunne waarde verloren; zij worden integendeel met elken tred der wetenschappen bevestigd. - De wetenschappen kunnen, moeten niet gescheiden worden; noch de onderdeelen der wetenschappen, noch het speculative en pragmatische, theoretische en practische gedeelte. Dit is het, wat de Hoogleeraar wil, dit is het, wat wij willen, dit is het, wat ieder moet willen, die gezegd mag worden een wetenschappelijk man te zijn. Wij beamen volkomen, dat de Universiteitsïnstelling op te heffen hetzelfde zijn zou, als den band der wetenschappen te verbreken, en dat de geneesheer niet slechts een geneesmeester, maar ook een ge-
{==336==} {>>pagina-aanduiding<<}
leerde dient te zijn. Slechts hij, die het Universiteitsonderwijs heeft genoten, of, met andere woorden, de geneeskunde heeft leeren kennen als een schakel der menschelijke kennis, is vatbaar voor de juiste opvatting van zijne stelling in de maatschappij, en voor eene onbegrensde uitbreiding zijner kennis; slechts hij is de man, die nooit zal afdalen tot den rang eens daglooners, en wien men ook zal achten om de beschaving van zijnen geest en den rijkdom zijner bronnen. Hij-zelf zal het besef zijner waarde in alle omstandigheden met zich dragen, en hij zal voor ieder, die der wetenschappen of kunsten toebehoort, een vriend, voor ieder, die ze vereert, een voorwerp van belangstelling, en voor ieder, die ze niet weet te schatten, een voorwerp, desniettemin, van meerderheid wezen. - Maar voor zich-zelven bezit hij een onuitputtelijke bron, een veld, waarop hij zich naar alle rigtingen
kan bewegen, waar de neiging van zijnen geest hem ook henenleidt. Op deze wijze alleen kunnen er geneesheeren worden gevonden, die de specialiteiten hunner wetenschap meer en meer uitbreiden en volmaken, en die wegen banen, wier toegang anders nooit zoude gekend zijn. Reeds de vriendschappelijke omgang aan de Universiteit met beoefenaren van andere wetenschappen, geeft eene weldadige rigting aan hunne toekomstige loopbaan in de maatschappij. Deze is het, die de beoefenaren van alle wetenschappen tot gelijken maakt, die ieder op zich-zelven doet streven naar het behouden van eene gelijkheid, die ze aan de Universiteit bezaten; deze is het, die eene wetenschap voor verval in de maatschappij behoedt. Reeds aan de Universiteit vangt de student zaken op, leert hij zaken kennen, waaraan hij anders vreemd zoude blijven. Bovenal echter is het verkeer, de wederzijdsche ondersteuning, de wederzijdsche raad, hulp en inlichting der leeraren van onmiskenbaren invloed op het onderwijs. Wij gelooven, dat de verdediging der Universiteit geene uitbreiding behoeft, die verdediging is ook ons doel geenszins, en ligt zelfs buiten de bestemming dezer bladen. Ref. echter zou het denkbeeld zijn toegedaan, om het woord Universiteit in nog

{==337==} {>>pagina-aanduiding<<}
ruimeren zin op te vatten; hij zou er de toonkunst, de schilderkunst, de bouwkunst, de werktuigkunde enz. wenschen onderwezen te zien, in het hoogste ressort; want ook de beoefenaren dezer vakken onderscheiden zich vooral dan bij uitnemendheid, zoo de beschaving van den geest en algemeene kennis hun talent ter dienste staan. Ref. zoude ook de Academie te Delft met de Universiteit willen ineengesmolten hebben.
Zoo min als de verschillende wetenschappen kunnen of mogen gescheiden worden, zoo min mag ook het theoretische en practische van elkander worden verwijderd. De ondervinding is het beginsel van alle menschelijke kennis, en omgekeerd is de theorie de spoorslag tot verder onderzoek; de ontdekster der leemten van ons weten.
Eene afscheiding van het theoretisch en practisch onderwijs in de geneeskunde is niet denkbaar, veel minder nog uitvoerbaar.
Ziedaar, wat de Hoogleeraar suringar ook hoofdzakelijk in zijne redevoering betoogt, en wij konden ons niet weêrhouden, bij de aankondiging van dit geschrift, ook onze meening te omschrijven. Bij de uiteenloopende meeningen, over het Hooger Onderwijs te berde gebragt, moge ook de onze een plaatsje vinden. Zij is deze:
Ééne Universiteit, in den volsten zin des woords! Wáár? dat laat Ref. in het midden. Voor de geneeskunde ééne practische school, of zoogenaamde École de perfectionnement. Zoo vele bijzondere, niet van Rijkswege daargestelde of gesubsidiëerde, scholen of Athaenaea als men verkiest, of de provinciën gelieven te bekostigen, mits: alle examina aan de Universiteit! - Verpligting voor allen, om de practische school, b.v. een jaar voor de geneeskunde en een jaar voor de heel- en verloskunde, te bezoeken!
Wij willen dit eenigzins nader motiveren:
Bij alle maatregelen, door het Gouvernement te nemen, staan twee hoofdzaken op den voorgrond: ‘goed, voor weinig geld.’ Dit is nu wel eene zeer prozaïsche uitdrukking, maar zij is waar en zal in alle tijden, ook in die van overvloed, eene hoogst behartigenswaardige waarheid blijven.

{==338==} {>>pagina-aanduiding<<}

Bij de daarstelling van ééne Universiteit en ééne Practische School zullen de uitgaven voor het onderwijs niet behoeven vermeerderd te worden. Eéne Universiteit is voor ons land genoegzaam, dit zal wel niemand ontkennen. (⋆) De hulpmiddelen, zoowel materiëele als intellectuëele, nu voor drie Academiën en ééne militaire school ongenoegzaam, zullen méér dan voldoende wezen. Door aan de provinciën de vrijheid te laten, bijzondere scholen in te rigten, zal men, daar, waar het verlangd wordt, aan dat verlangen kunnen voldoen. Men zal eene weldadige concurrentie opwekken; de gelegenheid openen tot de vorming van leeraren voor de Universiteit en de Practische School, en terwijl de examina aan de Universiteit moeten afgelegd worden en deze voor allen hetzelfde zijn, genoegzame waarborgen voor de vorming der toekomstige geleerden bezitten. Het is toch wel geheel onverschillig, wáár men hebbe geleerd, indien men slechts voldoende geleerd hebbe. Daarenboven blijft voor mingegoeden de gelegenheid om, meer in de nabijheid der ouders, hunne studiën te voltooijen open, en de practische school, die door allen, om tot het radicaal van geneesheer te komen, moet worden bezocht, is tevens een waarborg voor de practische vorming, en brengt eindelijk allen naar dezelfde plaats, waar allen de laatste hand aan hunne vorming leggen, om het zelfstandige leven in te treden.
Straks zeide ik, dat theoretisch en practisch onderwijs niet mogen gescheiden worden, en daarom moet ik de daarstelling eener Practische school met een enkel woord toelichten.
Wij veronderstellen, dat de Practische School te Amsterdam en de Universiteit elders worde gevestigd.

{==339==} {>>pagina-aanduiding<<}

Wáár de Universiteit zij, men zal er geene genoegzaam uitgebreide gelegenheid kunnen vinden voor de practische vorming, ofschoon genoeg om het theoretisch onderwijs toe te lichten, om den band tusschen theorie en praxis niet te verbreken, en om den student voor te bereiden. Komt hij echter aan de Practische School, daar weegt hij zich gehéél in het practische leven, en hij zal daar eenen zekeren graad van ondervinding opdoen, waardoor hij zich, op zich-zelven staande, genoegzaam kunne vertrouwen; hij zal daar die habitude, die geschiktheid voor het dagelijksche leven verkrijgen, onmisbaar voor eene gelukkige uitoefening. Mogt het ook al waar zijn, dat Amslerdam geene genoegzame gelegenheid aanbiedt, dat zij zoo, maar betere gelegenheid heeft Nederland niet.
Wij zouden ons bestek te ver overschrijden, als wij in meerdere bijzonderheden wilden treden, en eindigen met de betuiging van ons leedwezen, dat de Hoogleeraar suringar deze redevoering, die het Latijn niet noodig had, niet in het Hollandsch heeft doen verschijnen. Alle de leden der Staten-Generaal, en geheel het volk hadden haar alsdan kunnen lezen en ter harte nemen.

l.h.v.




De hervorming der Policie in Nederland, door Mr. H. Provo Kluit, Directeur van Policie te Amsterdam. Te Amsterdam, bij L. van Bakkenes. 1849. In gr. 8vo. VI en 70 bl. f :-75.

Dit geschrift werd reeds in Augustus van het vorige jaar uitgegeven, toen het ontwerp van Gemeente-wet van den Minister de kempenaer bekend geworden en bij de Provinciale Staten beöordeeld was. Onze aankondiging komt dus (buiten de schuld van Ref.) wel wat laat, maar toch, helaas! nog tijdig genoeg. Helaas? - Ja, want het onderwerp, hierin behandeld, is in al die maanden nog geen stap gevorderd - althans voor zooveel de publieke behandeling er van betreft.
Het ontwerp van Gemeente-wet, bij de Tweede Kamer

{==340==} {>>pagina-aanduiding<<}
ingeleverd ter voldoening aan de letter der Grondwet, is niet in discussie gekomen, en zal eerst na de aanneming der Kieswet en Provinciale wet, door den Minister thorbecke aan de grondwettig regtstreeks gekozen Provinciale Staten worden ingeleverd, en daarna in de Tweede Kamer gebragt worden, en dan....: doch laat ons niet vooruitloopen! Bovendien, het is niet in de Gemeentewet, dat de Heer kluit het onderwerp der Policie wenscht geregeld te hebben: hij verlangt te regt, dat er eene afzonderlijke Policie-wet worde vervaardigd, en dat in die Policie-wet de juiste betrekking der algemeene en plaatselijke policie tot de plaatselijke besturen met juiste grenzen worde afgebakend. Eene Policie-wet is, zoo wij ons niet vergissen, reeds sedert ettelijke jaren bij het Ministerie van Justitie in de maak; maar telkens stuitte men vroeger op de vorige Grondwet, later op het gemis van een nieuw volledig Strafwetboek en op de beloofde herziening van ettelijke bepalingen in het Wetboek van Strafvordering.
Kwam het werk van den Heer kluit dus bij tijds, onze aankondiging komt nu juist van pas, om alle die toezeggingen, beloften, en voorgenomen wetten en verbeteringen eens weder in het geheugen terug te brengen; hetgeen, met betrekking tot de regeling van het policie-wezen te meer noodig is, daar wij, naar het getuigenis van den Heer kluit-zelf, bl. 1, toch reeds bij de meeste andere beschaafde volken van Europa ver ten achter zijn.
De Schrijver, vermeldende dat de policie, zoo als zij hier te lande thans bestaat, geheel van Franschen oorsprong is, vangt zijn betoog aan met eene geschiedkundige beschouwing van de inrigting der policie onder het Fransch Bestuur, bl. 3-6, welke wordt vervangen door een uitvoerig overzigt van de regeling der policie onder het Nederlandsche bestuur, waaraan ten slotte, bl. 21-26, eene uitweiding over het nut van de Directeuren van Policie in groote steden wordt toegevoegd. De Schrijver gaat vervolgens over tot de overweging van het plan tot hervorming der policie volgens het oorspronkelijke ontwerp

{==341==} {>>pagina-aanduiding<<}
der Gemeente-wet (hij bedoelt hier het ontwerp, dat aan de Provinciale Staten werd voorgelegd): vele gegronde bedenkingen worden daarop door hem gemaakt, bl. 26-33.
Hierop volgen denkbeelden over eene nieuwe inrigting der policie, welke de overige ruimte van het boekje innemen, tot op bl. 60; waarachter twee bijlagen voorkomen, 1o. een uittreksel uit het Reglement voor het bestuur der steden. 2o. het Reglement voor de Directeuren van Policie in de groote steden van het Rijk, goedgekeurd bij Koninklijk Besluit van 3 Nov. 1822.
Wat de denkbeelden van den Heer kluit betreft, - in het algemeen zal ieder zijne meening gaarne deelen, voor zoo veel de kleinere gemeenten aangaat. De groote zwarigheid bestaat slechts ten opzigte der grootere steden, vooral van de Hoofdstad.
De Schrijver meent eigenlijk daaromtrent de Fransche inrigting te moeten voorstaan, om in groote plaatsen eenen Directeur van policie te hebben, geheel onafhankelijk van den Burgemeester, maar, even als hij, onderworpen aan den Gouverneur der Provincie. De Schrijver ontkent niet, dat aan dit stelsel zwarigheden verbonden zijn; maar hij tracht aan te toonen, dat die aan elk ander stelsel in veel grootere mate eigen zijn, en dat zij, door eene behoorlijke afbaking van wederzijdsche bevoegdheid, grootendeels kunnen worden uit den weg geruimd. Hij geeft daartoe uitmuntende hulpmiddelen aan de hand, en, wanneer de Regering eenmaal tot de erkenning komt van de juistheid van zijn stelsel, zal zij in dit boekje eene zeer geschikte handleiding vinden, om dit beginsel in toepassing te brengen. Het stelselzelf verdient echter nog ernstige overweging. Dat de Schrijver in zijne betrekking er hoog mede ingenomen is, laat zich ligt begrijpen; maar of de Burgemeester van zijne zijde evenzeer groote reden van tevredenheid over, en tot berusting in zoodanige magtsverdeeling hebben zal, is eene andere vraag, die Ref. niet zoo gereedelijk zou durven beslissen.
Wie zich intusschen een juist denkbeeld verlangt te

{==342==} {>>pagina-aanduiding<<}
vormen, niet slechts van dit geschilpunt, maar van de geheele inrigting der dienst van de policie in Nederland, koope en leze dit goed doordacht en vloeijend geschreven werkje.




De overeenkomst betreffende de Kapittelgoederen te Haaften namens den Staat gesloten, onderzocht door Mr. Aug. Philips, Advokaat te Amsterdam. Te Leyden en Amsterdam, bij J.H. Gebhard en Comp. 1850. In gr. 8vo. 35 bl. f :-40.

De transactie door de Ministers de kempenaer en van heemstra op den 25 October 1849, en alzoo zeer kort vóór hunne aftreding, met den Heer Mr. c.b. dutry van haaften over de kapittelgoederen van Haaften aangegaan, heeft groote opspraak verwekt. Veel is daarover in onderscheidene dagbladen geschreven, waaronder vooral een goed geschreven stuk in de Zondags-Editie van het Handelsblad van den 18 Maart 1850 opmerking verdient. Het is bekend, dat de Kerkelijke gemeente van Haaften in de beslissing der Regering niet berust, maar hare regten wil doen gelden, in geval die niet op betere wijze dan door de bedoelde transactie in der minne kunnen worden beslecht. De transactie-zelve wordt in deze brochure op bl. 21-23 medegedeeld, terwijl als bijlage, bl. 32-35, daar tegenovergesteld wordt de beschikking van den vroegeren Minister van Eeredienst, van zuylen van nijevelt, van 17 Febr. 1847, die misschien op bl. 20, in het verhaal-zelf, beter ware ingelascht.
De Schrijver deelt in een beknopt overzigt de geschiedenis mede van het geschil, en doet het belang daarvan uitkomen, niet slechts voor de Kerkelijke gemeente van Haaften, maar ook voor andere dergelijke Kapittelgoederen. Hij treedt vervolgens in een regtskundig onderzoek, waarvan, op bl. 29, het besluit is: ‘dat de Staat bij het aangaan dezer overeenkomst niet wettig is vertegenwoordigd; en dat, al hadde die vertegenwoordiging

{==343==} {>>pagina-aanduiding<<}
behoorlijk plaats gevonden, de Staat evenwel zelf onbevoegd was om afstand te doen van de regten in geschil, of daarover eenige andere overeenkomst te treffen: (en) dat deze dading voor de kerkelijke gemeente te Haaften, als eene zaak tusschen derden, krachteloos is en haar niet kan worden tegengeworpen in eenig geding, hetzij over den eigendom hetzij over eenig ander regt, dat zij mogt meenen te bezitten.’
Daarop beäntwoordt de Schrijver de vraag, welk het gevolg zal zijn van deze overeenkomst, indien zij overigens als tusschen partijen bestaanbaar wordt aangemerkt? Het antwoord is: ‘Voor den Staat; enkel de verpligting tot erkenning van den Heer van Haaften als eigenaar der Kapittelgoederen; zeker eene zeer onschuldige verpligting, welke iedereen - behalve de ware eigenaar - vermoedelijk voor veel geringer som zal willen op zich nemen: voor den Heer van Haaften, dat de Staat hem den eigendom niet kan betwisten, en dat hij voor die zekerheid eene aanzienlijke som betalen moet, zonder daardoor eenigzins beschermd te zijn tegen de aanspraken, zoowel der Kerkelijke gemeente, als van andere regthebbenden: voor de Gemeente eindelijk zal de overeenkomst zonder eenig gevolg zijn. Het staat haar vrij door eene uitdrukkelijke aanneming zich het regt te verzekeren, om de uitvoering van het beding te haren voordeele te vorderen; maar zoo zij dit niet in haar belang oordeelt, dan blijft het bij den regel van ons burgerlijk regt: dat overeenkomsten alleen van kracht zijn tusschen de handelende partijen.’
Ofschoon wij de zaak door het betoog van den Heer philips nog niet als uitgemaakt kunnen beschouwen, mogen wij echter dit geschrift ruimschoots ter lezing aanbevelen aan ieder, wien de belangen der Hervormde Kerk in het algemeen ter harte gaan.




De hervorming der Engelsche Scheepvaart-wetten. Door Mr. G. de Clercq, Referendaris bij het Departement van

{==344==} {>>pagina-aanduiding<<}
Finantiën. Te Amsterdam, bij P.N. van Kampen. 1850. In gr. 8vo. 163 bl. f 1-80.

Op den titel staat als motto de plaats van virg. Aen. I. 577, 578:

‘Subducite naves: 
Tros Tyriusque mihi nullo discrimine agetur.’ 

Dit motto drukt geheel den geest uit van den Schrijver, die zich een overgroot voorstander toont te zijn van de vrijheid der scheepvaart, en deze vrijheid voor de schepen van alle Natiën verlangt, en bij alle Natiën wenscht.
In beginsel is dit stelsel voorzeker ook het eenige ware; maar bij de beöordeeling der ontwerpen betrekkelijk de scheepvaart, door de Nederlandsche Regering aan de Volksvertegenwoordiging voorgelegd, kan, met de aanneming van dit beginsel alleen, de zaak niet gereedelijk worden afgehandeld. Het komt hier aan om te onderzoeken, of dáár, waar het beginsel van algeheele vrijheid en gelijkheid gedurende eene eeuw meer of min werd miskend, oogenblikkelijk alle hinderpalen en belemmeringen moeten worden weg geruimd; of jegens allen, ook die hunnerzijds bij het beschermend stelsel blijven volharden, dezelfde vrijgevigheid moet worden in acht genomen; en of inzonderheid eene minder magtige Natie het voorbeeld, haar door eene voorname zee- en handels-Mogendheid gegeven, dadelijk behoort op te volgen? - Daartegen staan de belangen over van den binnenlandschen scheepsbouw met al den aankleve van dien, die dusverre de bescherming, wij mogen zeggen het monopolie genoot; van de eigene scheepvaart, die altijd eenige bevoorregting ondervond; van de koloniale vaart in 't bijzonder, die, door den invloed der Handelmaatschappij, eene geheel eigenaardige rigting heeft genomen; van belanghebbenden eindelijk, voor wie het denkbeeld van algeheele vrijheid en gelijkheid nieuw is, en die, alvorens over de voor- of nadeelen te kunnen beslissen, zich van de eerste verbazing wenschen te herstellen, en door

{==345==} {>>pagina-aanduiding<<}
een behoorlijk onderzoek zich voor dien nieuwen staat van zaken wenschen voor te bereiden.
Tot zoodanig voorafgaand onderzoek achten velen vooral termen te bestaan, waar de Engelsche Natie-zelve, van wie het nieuwe proefstuk van scheepvaarts-vrijdom is ontleend, daarin is voorgegaan. Het Engelsche Lagerhuis benoemde eene Commissie van onderzoek, die een uitvoerig verslag uitbragt, met openbaarmaking van alle de gehoudene verhooren. Het Hoogerhuis, nog niet tevreden met de resultaten van dit onderzoek, benoemde ook zelf eene Commissie, die van hare zijde dit onderzoek in het algemeen belang voortzette en publiek maakte. Deze getuigen-verhooren en verslagen maakten, voor een goed deel, den grondslag uit der beraadslagingen over de hervorming der scheepvaart-wetten in het Parlement, en de voor het stelsel van vrijheid voordeelige uitkomst dier onderzoekingen heeft met der daad op de aanneming van het wets-ontwerp eenen beslissenden invloed uitgeöefend.
Het is de geschiedenis dezer hervorming (zoo mogt zij met regt genaamd worden) van de Engelsche scheepvaart-wetten, welke de Schrijver in dit werk heeft behandeld. Hij heeft uit de bronnen-zelve, de Reports der Commissiën, onderscheidene Engelsche brochures over het onderwerp, en de verslagen van de in the House of Commons en the House of Lords gevoerde discussiën, geput, en een kort overzigt zamengesteld, hetwelk èn als zoodanig, èn als een aangenaam en onderhoudend geschrift, waardig is in veler handen te zijn.
Na eene beknopte Inleiding (bl. 1-8), waarbij de Schrijver het gewigt der zaak doet uitkomen, geeft hij een kort Historisch Overzigt van het steeds vastgehouden beschermend stelsel in Engeland (bl. 9-21): hij toont vervolgens aan, waarin, volgens de laatste verördeningen, bijzonder de wet van 4 Aug. 1845 (Act for the Encouragement of British Shipping and Navigation, welke ook als Bijlage bl. 137 en volg. is medegedeeld), de bescherming bestond, die de Britsche scheepsbouw en scheepvaart genoten, maar hoe daarvan ook door

{==346==} {>>pagina-aanduiding<<}
tractaten van tijd tot tijd was afgeweken (bl. 22-29). Daarop gaat hij over tot de eigenlijke hervormings-geschiedenis. Hij deelt (bl. 30-82) een belangrijk overzigt mede van de resultaten, welke het onderzoek der Commissie van het Lagerhuis heeft opgeleverd; en komt dan tot de vermelding der beraadslagingen in het Parlement (bl. 83-112). Dit gedeelte van des Schrijvers werk komt Ref. voor, het minst volledige te zijn: er wordt wel wat breeder stilgestaan bij de discussiën in het Huis der Gemeenten; maar slechts ter loops wordt daarop van de door het Huis der Lords ingestelde Commissie en van de in dat Huis gevoerde beraadslagingen gesproken. Eindelijk deelt de Schrijver (bl. 113-123) ons de hoofdbepalingen mede der nieuwe wet van 26 Junij 1849, die ook bovendien, als Tweede Bijlage, bl. 148 en volg. is afgedrukt (Act to amend the Laws in force for the Encouragement of British Shipping and Navigation); en hij besluit zijn werk (bl. 124-136) voornamelijk met over de vermoedelijke gevolgen en den invloed dezer nieuwe wet uit te weiden.
Wij willen, ook als kleine proeve van den stijl, de laatste bladzijde van dit Besluit hier overnemen, en daarmede onze aankondiging tevens besluiten: ‘Bescherming, zoo zij eenigen zin wil hebben, vooronderstelt bij de nijverheid, waaraan zij verleend wordt, een blijvend en onvermijdelijk nadeel, zich oplossende in hoogere productie-kosten, waartegen eene evenredige belasting van het vreemde voortbrengsel moet opwegen. Wat wordt er echter van haar en van de gronden ter harer verdediging bijgebragt, zoo het blijken mogt, dat de minder voordeelige productie ten slotte slechts door de individuëele minderheid van den voortbrenger veroorzaakt wordt: - eene minderheid, welke juist door de bescherming bestendigd en onherstelbaar wordt?
Voorzeker, zoo eenmaal overal de menschelijke arbeid die volkomenheid bereikt zal hebben, waarvoor hij vatbaar is, zal de meerderheid der eene plaats boven de andere uitsluitend door natuurlijke voordeelen beslist moeten worden. Zoo lang echter die toestand niet bereikt

{==347==} {>>pagina-aanduiding<<}
is, zal steeds in de volmaking van den menschelijken arbeid, - die uitdrukking in den ruimsten zin genomen, waarvoor zij vatbaar is, - het middel gelegen zijn, om ook de ongunstigste omstandigheden te boven te komen.
Evenmin als het lot der individuën wordt dat der volkeren onwederstaanbaar en onherroepelijk door de omstandigheden beheerscht. - Volkeren zoowel als individuën kunnen bij ernstige krachtsinspanning op hunne beurt de omstandigheden beheerschen. Beide, zoo zij hunne roeping waarderen, zullen, in stede van zich aan die inspanning te willen onttrekken, in haar de onmisbare voorwaarde van allen wezenlijken en krachtigen vooruitgang eerbiedigen. Voor beide is slechts tot dien prijs het hoogste doel des nationalen zoowel als des individuëlen levens - de volkomene ontwikkeling van alle stoffelijke en zedelijke krachten en vatbaarheden - bereikbaar.’

Vragen van Nederlandsch Regt beantwoord door eenige Amsterdamsche Regts-beoefenaars. Te Amsterdam, bij P.N. van Kampen. 1849. In gr. 8vo. VI en 186 bl. f 2-:

Eenige Amsterdamsche (zich zedig aldus noemende) Regtsbeöefenaars bieden in deze bladen eenige resultaten van hun onderzoek en zamenspreking den regtsgeleerden lezeren aan.
De anonymiteit op den titel vindt men in de Voorrede opgeheven, alwaar de namen der Schrijvers worden bekend gemaakt. De Uitgever had, onzes inziens, gelijk, dat hij ze ongaarne miste; want zij zullen deze verzameling zeker tot groote aanbeveling zijn. In eene reeks van vijf-en-twintig opstellen worden vraagpunten van verschillenden aard uit het Nederlandsch regt voorgesteld, ontwikkeld en beantwoord. Het is ons voornemen niet de inhouds-opgave hier af te schrijven, noch ook bij ieder behandeld vraagpunt afzonderlijk stil te staan. De uitkomsten, door de Schrijvers verkregen, zouden in sommige gevallen de onze niet zijn. Zoo verschillen wij b.v. van den Schrijver van het 18de opstel,

{==348==} {>>pagina-aanduiding<<}
wanneer hij aan den Curator in een Faillissement de bevoegdheid wil hebben gegeven, om de actio Pauliana, aan de schuldeischers volgens Art. 777 van 't Wetboek van Koophandel toegekend, in te stellen. Noch de aard van des Curators betrekking tegenover de crediteuren, noch voornamelijk de woorden van Art. 777-zelve, in verband beschouwd met het voorgaande Art., schijnen dergelijke bevoegdheid te verleenen; terwijl het ons een weinig te sterk voorkomt, wanneer men, tot oplossing der bedenking uit de woorden der wet geput, de onnaauwkeurigheid in de redactiën onzer Wetboeken (die zeker groot is) te baat neemt en beweert, dat de woorden in Art. 776: ten behoeve der schuldeischers, en die in Art. 777: op vordering der schuldeischers, in de meening des Wetgevers den zelfden zin kunnen hebben.
De wijze van behandeling is eenvoudig, duidelijk en beknopt; zonder overstelping van Citaten en toch met verwijzing naar de beste en voornaamste bronnen, waaruit men geput heeft. De Schrijvers hadden er, blijkens de Voorede, aan gedacht, om op den titel te laten drukken Eerste Stukje, en zich zoo doende voor de levering van een tweede bundeltje eenigzins aansprakelijk te stellen; zij wilden echter, hoezeer niet geheel vreemd aan dit denkbeeld, het lot dezer bladen afwachten.
Wij hopen, en vertrouwen het tevens, dat dit lot zoodanig zijn zal, dat zij er door zullen worden aangespoord, om hun half gegeven woord gestand te doen, en alzoo den uitslag hunner onderzoekingen ook in het vervolg aan het Regtsgeleerd publiek mede te deelen.




Strijd der beginselen, of de grievende beschuldigingen van het Roomsch Katholicisme tegen het Protestantisme in Nederland, in het ware licht gesteld door den Schrijver van: ‘Vóór achttien jaren en nu’ enz. Te Tiel, bij Gebr. Campagne. 1850. In gr. 8vo. VI en 96 bl. f :-90.

In eene reeks van elf Hoofdstukken onderzoekt de Schrijver - een ijverig Protestant, ook uit andere schrif-
{==349==} {>>pagina-aanduiding<<}
ten als zoodanig bekend - de grieven en beschuldigingen tegen het Protestantisme in Nederland, door het Roomsch Katholicisme ingebragt.
Aanleiding daartoe gaf den onderzoeker zoowel de bekende interpellatie van den Heer dommer van poldersvelt, als het vóór eenigen tijd bij den uitgever van het Dagblad de Tijd uitgekomen werkje, getiteld: Mémoire sur la situation des Catholiques dans le Royaume des Pays-Bas, waarin bitter geklaagd wordt over het velerlei onregt, dat diens Schrijvers geloofsgenooten in Nederland altijd geleden en nog te lijden hebben. In fiksche, krachtige taal, op, onzes inziens, degelijken en afdoenden grond weêrlegt de Schrijver van den ‘Strijd’ de meening, dat het Protestantisme bloot een negatief beginsel zou hebben; terwijl hij daarentegen aantoont, dat het Protestantisme zijn oorsprong niet genomen heeft uit twijfelzucht en ontkenning, maar uit innige levendige krachtige zielsövertuiging (bl. 1-8). Zoo toont hij (bl. 9-16) aan, de naauwe betrekking, waarin het Protestantisme tot Nederland staat, en hoe Nederland een Protestantsche Staat is van oorsprong en geschiedenis. De interpellatie van den Heer dommer wordt hierop opzettelijk ter sprake gebragt (bl. 16-22), en aangetoond hoe onbillijk de klagten der Roomsch-Katholijken zijn over de vermeende achterstelling hunner geloofsgenooten, met betrekking tot het begeven van posten en bedieningen. Zoo er al werkelijk eenige achterstelling plaats vond, de oorzaak ligt, naar des Schrijvers meening, daarin, dat - tot dusverre - onder de Roomsch-Katholijken minder keuze was van personen tot het bekleeden van ambten en posten geschikt: dit wordt met statistische opgaven gestaafd. Maar wij kunnen niet voortgaan met de opnoeming van elk der Hoofdstukken in het bijzonder: wij zouden te uitvoerig worden. De laatste Hoofdstukken over ‘Protestantisme en vooruitgang’ (VII), ‘Protestantisme en revolutie’ (VIII),
‘Protestantisme en waarheid’ (IX), ‘Protestantisme en verdraagzaamheid’ (X), ‘Protestantisme en het gebruik van stoffelijke middelen’ (XI) zijn der lezing allezins waardig. Overal is een juist en belangrijk

{==350==} {>>pagina-aanduiding<<}
gebruik van de geschiedenis gemaakt, ten einde de onwaarheid aan den dag te brengen der beschuldigingen ook in die opzigten aan het Protestantisme toegevoegd. Ook het Hoofdstuk over het Onderwijs (V, bl. 29), is opmerkelijk, en wij stemmen, althans wat de gemengde openbare scholen betreft, volkomen met den Schrijver in, wanneer hij met betrekking tot godsdienstig onderwijs op de scholen zegt: ‘Leert de kinderen lezen, schrijven, rekenen, gewent ze aan orde, wet en tucht; wekt de zedelijke grondbeseffen op en leert ze de waarheid spreken, het schoone liefhebben en, wat regt en goed is, kennen en doen. Wat daarboven gaat, behoort tot de kerkgenootschappen!’
Wij hopen, dat dit werkje vele lezers zal vinden, en de Protestanten in Nederland er door opgewekt mogen worden, niet tot onverdraagzaamheid en godsdiensthaat, maar om te houden wat zij hebben, en zich de kroon niet te laten ontnemen, die door den moed en strijd der vaderen verworven is.
b.





Het leven en de krijgsbedrijven van David Hendrikus Baron Chassé enz. Door W.J. del Campo, genaamd Camp. Met Portret. Te 's Hertogenbosch, bij Gebr. Muller. 1849. In gr. 8vo. 159 en L bl. (bijlagen). f 2-50.

Het leven van onzen met zoo veel roem bekenden Generaal der Infanterie, david hendrikus Baron chassé, geboren te Tiel, op den 18 Maart 1765, en overleden te Breda den 2 Mei 1849, wordt hier, beschreven door een geoefende hand, ter herinnering en nabetrachting den Nederlanderen aangeboden. Het was eene goede gedachte, om de daden van een man, dien men algemeen hoogacht en die zoo veel voortreffelijks heeft uitgerigt, aan de vergetelheid te onttrekken; dáárdoor werd in eene wezenlijke behoefte voorzien, en hij, die zich van deze taak zoo loffelijk heeft gekweten, was ongetwijfeld het best daartoe in staat; naauw verbonden, gelijk hij was, aan de meest vereerde en gevierde betrekkingen van den verdienste-
{==351==} {>>pagina-aanduiding<<}
lijken ontslapene; hij vervulde alzoo, wèl toegerust en wèl berekend, een heiligen pligt. De Schrijver heeft dan ook met blijkbare hartelijkheid en belangstelling opgeteekend, wat hij oordeelde in het leven van chassé wetenswaardig en van belang te zijn voor de Natie, waartoe zijn held, tevens de held des Volks, behoorde. Behalve de vermelding der vroegere krijgsbedrijven van chassé in Nederland, wordt hier meer opzettelijk gewag gemaakt van zijne roemrijke oorlogsbedrijven in Spanje, en, tijdens het jaar 1814, in Frankrijk. Met hoogen lof en bijzondere naauwkeurigheid wordt verder medegedeeld het aandeel, 't welk chassé had aan de bevochten zege bij Waterloo; en door welke opmerkelijke omstandigheid hij een zoo veel grooter aandeel daaraan heeft gekregen, dan zich aanvankelijk liet verwachten. Terwijl met een zeer omstandig verhaal van het gebeurde te Antwerpen, en van de belegering der Citadel, de breede lijst der
krijgsbedrijven van den grooten man besloten wordt. - Die mededeeling gaat overal vergezeld van het wetenswaardige omtrent het meer en min belangrijke der geleverde gevechten; van het oordeel van bevoegden over de wijze, waarop gestreden is, alsmede over de gevolgen, welke daaraan verbonden waren. Na den terugkeer uit de krijgsgevangenschap in Frankrijk, alwaar hij steeds met onderscheidende hoogachting werd bejegend, vindt men den krijgsheld eerst te Bergen-op-Zoom, daarna te Breda terug, alwaar hij den om zijne kundigheden geëerden, om zijne beschaafde zeden, gepaard aan een vast karakter, hooggeachten, om zijn welwillendheid zelfs in moeijelijke tijden geprezen en beminden, te vroeg ontslapen Generaal wildeman, in het opperbevelhebherschap opvolgde. Chassé's benoeming tot Lid van de Eerste Kamer der Staten-Generaal komt echter in dit geschrift eenigermate voor, zoo als, naar ons gevoelen, het lidmaatschap niet behoorde beschouwd te worden; namelijk, als een middel tot tractementsvermeerdering. Want ofschoon aan menigeen die hooge betrekking als zoodanig geschonken werd - indien wij ons wèl herinneren ook nog aan een onzer Gezanten - dan lag dat toch niet in de bedoeling der Grondwet;

{==352==} {>>pagina-aanduiding<<}
maar moest de som van drie duizend gulden, aan het lidmaatschap verbonden, enkel beschouwd worden als eene vergoeding voor reis- en verblijfkosten. Het beklag over het verlies van die wedde, hoe hard dat verlies ook wezen mogt voor een ouden roemrijken krijgsman, is dáárom minder gegrond: - men mogt er met meer grond eene klagt over aanheffen, dat het lidmaatschap der Staten-Generaal aldus van aard en doel was veranderd geworden. Gaarne erkennen wij, dat de hoogste onderscheidingen, aan een man als chassé toegekend, niet ongepast zouden zijn geweest; en dat men wèl zoude hebben gedaan te zijnen opzigte eene uitzondering te maken, toen er zoo vele bezuinigingen gemaakt werden; misschien ware het ook niet moeijelijk geweest, meer doelmatige bezuinigingen dan deze te vinden. Hoe 't zij, het werk, waarover wij handelen, is onderhoudend geschreven, het wekt de belangstelling in hooge mate op, en bevat bladen uit onze geschiedenis, die niet verloren zullen gaan; terwijl ook nog talrijke bijlagen vele bijzonderheden bevatten, die in het werk-zelf niet gevoegelijk konden opgenomen worden.
Een wèl uitgevoerd portret versiert de levensbeschrijving een zindelijke druk, op goed papier, maakt het lezen aangenaam: en de prijs is matig; zoodat dit boek allezins aanbeveling waardig is, en verdient in vele handen te komen.

m.v.




Bijdrage tot de kennis der Nederlandsche Oost-Indische Bezittingen. I. Te 's Hertogenbosch, bij Gebr. Muller. 1849. In gr. 8vo. VIII en 142 bl. f 1-40.

De uitgever dezer Bijdrage, die zich, aan het slot van het voorberigt, achter de letters e.a.v.v. verbergt, gaat van het denkbeeld uit, dat de kennis van onze Oostindische Bezittingen nog slechts bij weinigen wordt gevonden, dat zij nog niet tot de Natie of tot het algemeen is doorgedrongen, en dat er, zoo lang het te dien

{==353==} {>>pagina-aanduiding<<}
aanzien in ons Vaderland niet beter zal zijn gesteld, ook niet aan te denken is, om het redmiddel onzer finantiën te vinden, althans in werking te brengen, om te geraken uit den belemmerden toestand, waarin wij ons sedert jaren bevinden. Hij hoopt ‘dat gebrek aan kennis en bekendheid met onze rijkdommen alleen, die ontginning tegengehouden heeft, welke met onze behoeften in verhouding stond.’
‘Hoezeer,’ zegt de Schrijver verder, ‘in de twee laatste jaren veel over onze Indische Bezittingen, en daaronder veel belangrijks, geschreven is, zoo blijft tot nu toe het getal lezers te beperkt, om daaruit dien snellen vooruitgang in bekendheid onzer gewesten te verwachten, welke zoo wenschelijk is. De schuld kan gedeeltelijk toegeschreven worden aan de wijze van behandeling der onderwerpen, welke veelal eene preliminaire kennis vooronderstelt, die werkelijk in het algemeen niet aanwezig is, zelfs bij diegenen, welke overigens op eene beschaafde opvoeding aanspraak maken.’
Hieraan schijnt de Heer v.v. te gemoet te willen komen, door het mededeelen van belangrijke stukken in deze ‘Bijdrage tot de kennis der Nederlandsche Oostindische Bezittingen,’ en daarom zijn wij van meemng, het tegenwoordige stukje als het eerste van zulke mededeelingen te moeten beschouwen.
In de tegenwoordige Bijdrage wordt geleverd eene vertaling uit de Revue des deux mondes 1848 en 1849, geteekend a.d. de jancigny. waarin de lezer ontvangt een ‘beknopt en helder overzigt van den tegenwoordigen toestand onzer Oost-Indische Bezittingen,’ dat ‘als rudiment bijzonder geschikt is, om de uitgegevene geschriften over Nederlandsch Indië te begrijpen en te beoordeelen.’
Alvorens ons met den arbeid van den Heer de jancigny bezig te houden, moeten wij ons leedwezen betuigen, dat de Heer v.v. in zijn voorberigt onvermeld heeft gelaten of, in de ‘Bijdrage’ enkel vertalingen zullen worden opgenomen, dan wel of ze tevens zal dienstbaar gemaakt worden, om aan een meer uitgebreid plan

{==354==} {>>pagina-aanduiding<<}
gevolg te geven, dat door ons, in der tijd, als van zeer nuttige strekking werd toegejuicht, doch destijds, ten nadeele der bekendwording van onze Indische Gewesten en de Indische huishouding, te spoedig is gestaakt geworden. Wij bedoelen ‘De Indische Bij,’ waarvan de uitgave in 1842 door Professor c.l. blume werd aangevangen, en waarvan slechts het Iste Deel is verschenen; waaròm is ons niet juist bekend. Dit alleen weten wij, dat het den Heer b. niet aan belangrijke stof ontbrak, om dien arbeid voort te zetten. Wij gelooven, dat de Heer v. v. het best zijn vaderlandlievend doel zal bereiken, wanneer de ‘Bijdrage’ zoowel wordt opengesteld voor oorspronkelijke met zaakkennis, bedaardheid en bescheidenheid gestelde stukken, als voor grondige verhandelingen van buitenlandsche schrijvers, zoo als wij er in de laatste jaren niet enkel in Fransche, maar ook in Engelsche en Hoogduitsche tijdschriften hebben aangetroffen. - Zou het niet te gelijk doelmatig zijn, het plan nog iets meer te verruimen, ten einde er in te doen kennen de voornaamste punten van beschuldiging tegen het Nederlandsch Bestuur in Indië, zoo als wij meermalen hebben aangetroffen of in Blackwoods Magazine, in Bentley's Miscellany, in Taits Magazine, en in andere Engelsche tijdschriften, waar de gedragingen der Nederlanders, in den Aziatischen Archipel, door eene partijdige hand in een verkeerd en ongunstig daglicht worden gesteld.
De arbeid van den Heer de jancigny onderscheidt zich door een kalmen en bezadigden toon, en behandelt, onder het opschrift: Nederlandsch Indië in 1848, de volgende onderwerpen.

I.Java, Borneo, Celebes.

1.Staatkundige aardrijksbeschrijving. Statistieke beschouwingen.

2.Tractaat van 1824. Borneoosch vraagstuk.

Hier wordt bedoeld het Tractaat, in 1824 tusschen Nederland en Groot-Brittanje gesloten, over de ruiling van grondgebied en den wederzijdschen handel, en over de bezitname van het eiland La-
{==355==} {>>pagina-aanduiding<<}
bowang, als zijnde, volgens velen, strijdig met het Tractaat.

3.Celebes en de haven van Makassar. - Etablissement van Sumatra, der Molukken en van Balie.


II.Geschiedenis en zamenstelling van het Koloniaal bestuur.

III.De Javaansche zamenleving. Natuurlijke rijkdommen en financiëele toestand van Java.

De afdeelingen II en III zijn inzonderheid met veel zaakkennis behandeld, en wij beamen gereedelijk, wat door den Heer v.v. aan het slot van zijn voorberigt wordt gezegd, dat ze een ‘beknopt en helder overzigt van den tegenwoordigen toestand onzer Oost-Indische Bezittingen’ aanbieden. Het meest zouden wij van den Schrijver verschillen op enkele plaatsen van zijne Iste Afdeeling, waar zijne staatkundige beschouwingen zijn ingevlochten.
Eene vergelijking tusschen het karakter der westerlingen en oosterlingen, van den Heer de jancigny, moge hier plaats vinden, om eensdeels over des Schrijvers beschouwingswijze te doen oordeelen, en tevens te doen zien met welke bezwaren wij, mannen van het westen, in dat verre oosten te kampen hebben.
‘Het valt dadelijk in het oog, welk een verschil er bestaat, tusschen de volken die veroverden en zij die ten onder werden gebragt. Bij de eersten eene aanhoudende, onvermoeide werkzaamheid, een onafgebroken streven tot verbetering; bij de laatsten eene wel lijdelijke maar hardnekkige tegenkanting. Hoe verder men in Azië doordringt, hoe duidelijker dit verschil in het oog valt.’
‘Zoo in Hollandsch, als in Engelsch en Spaansch Indië, zijn de Gouvernementen, die Europa vertegenwoordigen, gemengde besturen, gedwongen de plaatselijke begrippen, de eigenaardige gewoonten en de oude vooroordeelen te ontzien. Het gelukt hun slechts, door eene bevredigende staatkunde, de onderworpen volken eenige der weldaden van de Europesche beschaving te doen aannemen; maar buiten de groote Europesche vestigingen is de zedelijke en staatkundige invloed van het westen bijna zonder kracht, en boezemt er niets dan vrees in.’

{==356==} {>>pagina-aanduiding<<}

Het is te wenschen, dat het lezen dezer ‘Bijdrage’ moge vruchtbaar zijn, om onze landgenooten toe te rusten met die kennis aan onze Oost-Indische Bezittingen, dat de geschriften, welke over Nederlandsch Indië in het vaderland in het licht komen, en de discussiën, welke, over de dierbaarste belangen dier Koloniën, in de Staten-Generaal worden gehouden en de algemeene aandacht wekken, kunnen worden begrepen, en aan de verkregen zaakkennis met onpartijdigheid getoetst.

l.




Het jaar 1848. Geschiedenis van den dag. Door Mr. A.W. Engelen. Te Groningen, bij W. van Boekeren. 1849. In gr. 8vo. 352 bl. f 3-60.

Het heeft langen tijd geduurd, eer wij het vervolg op de eerste aflevering dezer geschiedenis ontvingen, en - behoeven wij 't wel te zeggen? - onze nieuwsgierigheid was zeer getemperd en onze belangstelling aanmerkelijk ingekrompen, niet voor het werk van den geachten Schrijver, maar voor de stof, die er in behandeld wordt. Niemand ook zal van die verkoeling ons rekenschap afvragen; want de gebeurtenissen van 1848, wat zijn ze? Indien zij iets zijn, de uitkomst er van ligt in de duistere toekomst, en zij dreigen wel, maar beloven niet. De beweging van 1848 had iets van een oproer in een gevangenhuis, waar de gevangenen hunne banden verbreken, enkel om vrij te worden, zonder zich van eene toekomst bewust te zijn, of dáárover gedacht te hebben.
Revolutiën hebben meestal dit eigenaardigs, dat het gezag der Regering zich in het leger verplaatst. Deze uitkomst heeft zich ook in onze dagen niet laten wachten. Daar de massaas noch de kracht noch het beleid bezaten, om de gewapende magt met haar beginsel, indien zij een beginsel hadden, te doordringen, zoo hebben de Regeringen, in Duitschland gelijk in Frankrijk, uit het hoofdkwartier in plaats van uit het kabinet hunne bevelen gedagteekend. Parijs, Weenen, Berlijn en hoe vele andere groote steden meer, hebben den vrijheidshoed eerbiedig

{==357==} {>>pagina-aanduiding<<}
weder afgezet voor de indrukmakende welsprekendheid der bajonetten.
De drie aangekondigde afleveringen dezer geschiedenis prijken met drie portretten. Het meest beviel ons dat van lamartine, den gevallen engel, die misschien zal behouden worden, omdat zijne moeder voor hem bad.
De Schrijver, zonder iets na te sporen dat verborgen ligt, of iets te zeggen dat niet van algemeene bekendheid is, gaat op den ingeslagen weg ordelijk voort. Hij beschrijft de woelingen der Fransche Republiek. Bijzonder wèlgelukt is de schilderachtige voorstelling der bloedige Junijdagen. Bij het lezen er van dachten we: had eens lodewijk philips, of een zijner zonen, den moed van cavaignac bezeten! - Maar dan hadden ook zoo vele kwade stoffen niet uitgegist, als nu bij voorraad onschadelijk zijn geworden. De Koning zou voor een tiran zijn uitgemaakt, als hij de regtbanken had ingesteld, waarmede de Republiek gevonnisd heeft. Engelen eindigt de Fransche geschiedenis met de verkiezing van den eersten, misschien ook den laatsten President der Republiek; een man, die als uit den dooden in het leven werd geroepen, en niets groots had dan den naam van zijn grooten oom; maar nu de verdienste, ten minste het geluk heeft, woelende hartstogten zoo niet te leiden, dan toch te breidelen.
Kortelijk vermeldt de Schrijver den loop der Italiaansche gebeurtenissen, aan wier hoofd zich, hetzij vrijwillig, hetzij door de omstandigheden meêgesleept, een vorst plaatste, die zich reeds Koning van het Jong-Italië waande, en roekeloos de hand naar de ijzeren kroon uitstak, maar - zijn eigen kroon er door verloor, en in droevige ballingschap door den dood van leed en grieven werd ontslagen.
Als een tweede slagtöffer der Italiaansche begoocheling verschijnt de eerst vergoode, later versmade pio nono, die echter te Gaëta zich troosten kon met de in wolven verkeerde schapen te doemen, en de vrijheidswoede zijner vrome stad te zien beteugelen door het vrijheidverkondigend Fransche kanon.

{==358==} {>>pagina-aanduiding<<}

Met een bloedend hart worden wij Weenen binnengeleid, bij zoo veel bloed als in die keizerstad ten gevolge van boosaardigen moedwil vergoten werd. Wij herlazen met innigen weemoed de nog versch in het geheugen liggende gebeurtenissen van Hongarije, sinds drie eeuwen zuchtende onder den looden schepter van het habsburgsche Huis. De zege van Oostenrijk eischt gestrengheid en bedwang des geestes.
Wij achten het onnoodig den Schrijver allerwege te volgen, te meer, daar hij enkel feiten vermeldt, die bekend zijn, en nog versch in het geheugen liggen.
Het spreekt van zelf, dat de gebeurtenissen van ons Vaderland niet worden voorbijgegaan. Gelukkig heeft Nederland de bloedvlag der dwaasheid niet ontrold. Nederland treurde bij het graf van zijn beminden koning, en begroette den kroonvorst met de oude getrouwheid op den troon zijner vaderen. De betrekking tusschen Nederland en oranje zal het woelen der volken, wij bidden het, overleven. Dáárin sterk, heeft het met bezadigdheid zijne instellingen zien veranderen, zijne ministers zien afwisselen, en wacht het met kalmte af, wat gedaan en niet gedaan zal worden.
De Schrijver kon bezwaarlijk het zwijgen bewaren omtrent de gebeurtenissen van 1849. Hij besluit zijn werk met eene vlugtige beschouwing er van, en eindigt met deze woorden: ‘De toestand, waarin wij Europa na de omwentelingen van 1848 zien verkeeren, is dus geenszins van dien aard, dat hij ons eenigermate verzoenen kan met zóó veel vergoten bloeds, zóó veel half in puin verkeerde steden, zóó veel vernietigde welvaart, zóó veel wreede en lafhartige gruweldaden, als waarmeê de gedenkrollen van de geschiedenis der menschheid sedert den aanvang des vorigen jaars bezoedeld zijn. En de tegenwoordige geslachten, omwentelaars of bestrijders der omwenteling, zouden op zich-zelve mogen toepassen, wat de Romeinsche redenaar eens met betrekking tot zijne land- en tijdgenooten zeide: “wij leveren een treurig voorbeeld op, maar dat aan een volgend geslacht tot waarschuwing kan verstrekken.” Doch wanneer wij dan de geschiedenis, die onschatbare leermeesteresse des le-
{==359==} {>>pagina-aanduiding<<}
vens, raadplegen, en zien, hoe zij ons door tallooze voorbeelden leert, dat ook uit de zwartste duisternis plotseling het licht kan te voorschijn treden, dat schijnbaar noodlottige gebeurtenissen dikwerf heugelijke gevolgen voorbereid hebben, - dan mogen wij vasthouden aan de hoop, dat ook in de treurigste verschijnselen van 't heden zich de kiem eener blijder toekomst verborgen houdt, gedachtig aan het woord des dichters:

In 't verleden 
Ligt het heden, 
In wat is 't geen worden zal.’ 

Wij beamen dat van ganscher harte, maar kunnen daarom ook moeijelijk onze spijt verbergen, dat hij dit denkbeeld niet wat breeder heeft uitgewerkt. Hij zal echter reden gehad hebben, om er zich zoo vlugtig van af te maken, en wij - wij willen geene aanmerking maken op hetgeen hij niet geleverd heeft, daar wij, aan het einde gekomen, niets behoeven terug te nemen van het gunstig oordeel, dat wij uitspraken bij 't aankondigen van de eerste aflevering. Moge al het werk geen diepen wijsgeerigen geest ademen, het heeft een helderen historischen blik, en als na verloop van jaren de razernij van acht-en-veertig tot de domeinen der herinnering behoort, zal menigeen, dit boek nog eens in handen nemende, zich verwonderen over de dwaasheid der hoog verlichte negentiende eeuw.





Robert Moffat, Zendeling van het Londensche Genootschap. Herinneringen uit mijn drie-en-twintig-jarig verblijf in Zuid-Afrika. Uit het Engelsch vertaald door J. Oudijk van Putten, met eene voorrede van P.H. Hugenholtz, Theol. Doct. en Predikant te Rotterdam. In II Deelen. Te Rotterdam, bij M. Wijt en Zonen. 1849. Met eene kaart en het portret van den Schrijver (ten voeten uit). XX en 885 bl. f 6-50.

Wanneer een zendeling, na een verblijf van drie-en-
{==360==} {>>pagina-aanduiding<<}
twintig jaren in eenig land, optreedt, om aan de beschaafde wereld zijne herinneringen, opmerkingen en bevindingen, betrekkelijk dat land, mede te deelen, dan mag men verwachten, dat het werk, 't welk hij aanbiedt, zéér belangrijk zal zijn. En al zij het dan ook, gelijk hier het geval is, dat over datzelfde land, door andere zendelingen reeds breedvoerig is geschreven, zoo mag de lezer toch verwachten, met nieuwe daadzaken, met nieuwe opmerkingen en met gezigtspunten te worden bekend gemaakt. Die verwachting wordt hier inderdaad ook vervuld. Heeft nu de ijverige moffat, met betrekking tot de volkstammen, onder welke hij gearbeid heeft, en met betrekking tot de zendelingzaak, door 't uitgeven dezer ‘Herinneringen’ zijne landgenooten verpligt, de geachte Vertaler heeft 't niet minder ons gedaan, die altijd met levendige opgewektheid naar Zuid-Afrika, en zijne bewoners en hunne lotgevallen de blikken wenden.
In het jaar 1817 kwam de Heer moffat in de Kaap-Kolonie aan en werd er bestemd voor Groot Namaqualand, eene landstreek in het noordwesten der Kolonie, bekend wegens hare schraalheid en doorgaande onvruchtbaarheid, maar vooral wegens den onbeschaafden, en roofgierigen aard der volkstammen die het bewoonden. Een pas ontgonnen veld was de kraal van christiaan afrikaner, een sedert jaren berucht en gevreesd Hottentotsch opperhoofd, waarheen de Schrijver gezonden werd, om zijnen arbeid aan te vangen.
Alvorens derwaarts te gaan, maakt hij den lezer vrij uitvoerig bekend met de Hottentotten, tot welk geslacht, naar zijn gevoelen, ook de Corannas, Namaquas en Boschjesmannen behooren. Om het laatste te bewijzen, geeft hij zich vrij wat moeite, dewijl de Boschjesmannen door velen gehouden worden voor een afzonderlijken stam. Hoe evenwel met die meening van den Schrijver is overeen te brengen, wat hij-zelf ons berigt op bl. 9, D. I, dat de Boschjesmannen mede zijn aan te treffen onder al de bekend geworden Betsjoeaansche stammen van het binnenland, had hij wel mogen ophelderen. De Betsjoeanen

{==361==} {>>pagina-aanduiding<<}
maken een anderen volkstam uit, onder welke de Kaffers en Basoetos worden gerekend, en vooral de Balalas, door moffat Betsjoeaansche Boschjesmannen genoemd, die door de Betsjoeanen erger dan slaven worden behandeld. - Van al die volkstammen geeft hij berigten, die zeker met genoegen ontvangen en met veel nut gelezen zullen worden.
Vervolgens begint de Schrijver de zendingsgeschiedenis in Zuid-Afrika; niet met zijn eigen arbeid, maar met dien van den eersten zendeling, door de Moravische of Hernhutsche Broederschap, in 1736, naar de Kaapkolonie gezonden. Genade-dal dagteekent van dien tijd. Toen de zucht tot den zendelingsärbeid in Europa meer algemeen ontwaakte, waren er twee Nederlanders, van der kemp uit Rotterdam, en kicherer uit 's Gravenhage, onder de zendelingen, die, in 1799, in de Kaapstad aanlandden. De laatste werkte bepaaldelijk onder de Boschjesmannen en Hottentotten; de eerste waagde zich onder de Kaffers. Met levensgevaar bereikte hij het verblijf van het opperhoofd gaika, met levensgevaar vertoefde hij ‘te midden eener bevolking, waar de moord van een blanke voor eene verdienstelijke daad gold.’ (D. I, bl. 37.) - Aldus worden wij bekend gemaakt met de aanvankelijke proeven tot vestiging en de latere slaging van het zendelingswerk onder de Hottentotten en Kaffers, ten noordoosten van de Kolonie, en beoosten den 24o O.L.v.G.
Moffat vertrok naar Afrikaners-kraal (⋆) op korten afstand ten N. van de Oranje-rivier. De reis daarheen ging, in eene noordelijke rigting, niet ver verwijderd van het westerstrand, onder eene menigte bezwaren. - Op die reis viel eene vermoeijende bezigheid den Schrijver-zelven ten deel; namelijk het drijven van het losse vee, waarvan de drijver zich uit de voeten had gemaakt. ‘Het werk,’ zegt moffat, ‘om al dat losse vee’ (bestaande uit ossen en paarden, als corps de reserve tot het vervoer,

{==362==} {>>pagina-aanduiding<<}
en schapen als slagtvee) ‘geregeld voort te drijven, en te beletten, dat zij zich te veel verstrooiden, was inderdaad niet ligt, vooral voor ons niet, die er in het minst niet aan gewend waren. Het gebeurde toch niet zelden dat de ossen regts, de schapen links en de paarden weder een anderen weg wilden. Het ergste was, wanneer het gehuil eener hijena de arme schapen in elke rigting op de vlugt dreef. Wij drijvers deden dan ons uiterste best om hen weder te verzamelen; maar in onzen ijver kwetsten wij aangezigt, handen en voeten op deerlijke wijze aan de digt ineengegroeide struiken, of wij vielen over een toevallig beletsel op den weg, of kwamen, op hals en beenen breken af, zeer gevoelig neder, in een of anderen kuil, dien wij in onze drift niet bemerkt hadden.’
Na eene vermoeijende en langdurige reis bereikte moffat den 26 Januarij 1818 Afrikanerskraal (D. I, bl. 145) ‘met een diep gevoel van dankbaarheid jegens God in mijn hart, dat ik tot dusverre zoo veel bewaring en zegen had mogen ondervinden.’ Hier werd hem, op last van het opperhoofd, eene hut gebouwd, van dunne stokken als hengelroeden, in een kring in den grond geplant, zooveel noodig kromgebogen en met matten overdekt. Die hut, waarin moffat ongeveer zes maanden doorbragt, bood slechts weinig bescherming aan tegen regen of zonneschijn. ‘Altijd,’ lezen wij op bl. 147, ‘als het wat hard gewaaid had, was het noodig openingen digt te maken en versterkingen aan te brengen. Meest helderen zonneschijn hebbende, kon het in die hut ondragelijk heet wezen. Als het regende bleek het mij maar al te goed, dat mijne matten daar tegen niet bestand waren. Dikwijls werden ook zulke geweldige stofwolken door den wind naar binnen gejaagd, dat ik mijn heil in de vlugt zoeken moest, zoo ik niet stikken wilde. Tot overmaat van al deze onaangenaamheden kwamen niet zelden, des nachts, rondzwervende honden mijn verblijf binnen dringen, waarbij zij zich dan doorgaans vergrepen, aan hetgeen bestemd was om den volgenden dag mijn middagmaal uit te maken. Ook ontdekte ik meer dan

{==363==} {>>pagina-aanduiding<<}
eens eene slang in mijne hut, die zich rustig in een' hoek had opgerold. Daar overigens het vee, tot het dorp behoorende, 's nachts vrij rondliep, ben ik ook wel op de onaangenaamste wijze uit mijn' slaap gewekt geworden, doordien een paar ossen zeer in mijne nabijheid een nachtelijk tweegevecht hadden, en ik vreezen moest, dat zij in hunne verbolgenheid mijne zwak gebouwde woning omverloopen, en mij vertrappen zouden op den koop toe.’
Dit waren niet de eenigste moeijelijkheden, waarmede moffat gedurende zijn verblijf in Afrikanerskraal te kampen had. Vleesch, hetzij versch, hetzij gedroogd, in de heete asch gaar gemaakt, met melk of water, was zijn dagelijksche spijze, en toch gebeurde 't hem ‘somtijds niets hoegenaamd te eten te hebben en verpligt te zijn de maag met een' gordel als toe te binden, om daardoor de knagerijen des hongers minder voelbaar te maken.’ Dat er (bl. 168) ‘eene groote mate van zelfverloochening toe behoorde, om dan nog met genoegzame opgewektheid voort te gaan in mijn dienstwerk, en het brood des levens te blijven breken voor de arme inboorlingen,’ zal ieder Christelijke lezer gereedelijk den verdienstelijken zendeling nazeggen, en zijne volharding bewonderen. Die volharding, gepaard aan geduld en onderwerping, komt nog beter uit, wanneer wij vernemen (bl. 151 en 207) dat zijn jaarlijksch inkomen slechts 25 pond. sterl. bedroeg, en dat Bestuurderen van het Londensch Zendelinggenootschap in de Kaapkolonie hem geheel aan zijn lot overlieten.
De Schrijver vergeet somwijlen, zijne lezers bekend te maken met de veranderingen of verbeteringen, welke in zijne woning of levenswijze plaats grepen. Wij weten niet, welke gemakken de nieuwe woning aanbood, toen hij die ellendige hut verliet; op welke wijze hij nu en dan aan koffij, thee, suiker of andere gewone benoodigdheden geraakte, en door wie, en hoe hij voorzien werd van tabak, die hem nooit schijnt ontbroken te hebben, ofschoon het nergens blijkt, dat ze in de omstreken verbouwd werd.

{==364==} {>>pagina-aanduiding<<}

Voor den leeuw schijnt moffat zeer bang te zijn geweest, zoo als men zien kan op bl. 191, D. I, en andere plaatsen. Door zijne vreesachtigheid viel hij ook wel wat ligtgeloovig (bl. 195). Wij denken hier te eerder aan vreesachtigheid, dewijl, volgens alle berigten, de Zuid-Afrikaansche leeuw in geenen deele tot de gevaarlijksten van zijne soort behoort.
Van groote beteekenis voor den Nederlandschen lezer is het, een Engelsch zendeling te hooren zeggen (D. I, bl. 274): ‘het laat zich aanzien, dat het Hollandsch langzámerhand het gebruik dier zonderlinge eigene taal geheel verdringen zal, maar het oogenblik, wanneer dat het geval zal zijn, is daarom nog zeer ver af.’ De Heer moffat sprak, bij die gelegenheid, over de taal der Namaquas, en over de moeijelijkheid, om die aan te leeren. Later legde hij zich met vrucht toe op de Betsjoeaansche taal en getroostte zich daarvoor vele ongemakken. Hij erkent, niettemin, dat alle zendelingen, die in de Kaapkolonie aankomen, wanneer zij in staat willen geraken, om onder de heidenen met vrucht te arbeiden, beginnen moeten met het Hollandsch aan te leeren. - De volkstammen, die met de boeren der Kolonie in eenige aanraking komen, spreken allen, ten minste eenige woorden Hollandsch.
Nadat christiaan afrikaner het Christendom had omhelsd, vergezelt hij den zendeling naar de Kaapstad, alwaar de aankomst van dien woesten roover, thans in een nederig Christen herschapen, groot opzien baarde. - Moffat nu naar Grikastad gezonden, leert ook de Betsjoeanen kennen, en maakt zijne lezers meer of min bekend met hen, de Batlapis, Barolongen, Batsjoeangketsen, Baksjoenas en Matabielen. - Van de woestheid en barbaarschheid der Zoelas wordt met grooten afkeer gesproken, en hoewel de Betsjoeanen ‘minder wreed, minder bloeddorstig’ zijn, wordt nogtans naar waarheid van hen getuigd (D. I, bl. 363): ‘Hunne togten tegen de Boschjesmannen hebben zich meer bijzonder steeds door wraakzucht en bloeddorst gekenmerkt, en waren doorgaans rijk aan tooneelen van wreedheid, die de oorlogen der Nieuw-
{==365==} {>>pagina-aanduiding<<}
Zeelanders en der wilden van Amerika zoo vreeselijk, zoo onmenschelijk plegen te maken, en wel zonder tevens van gelijke onversaagdheid en moed blijken te geven.’
Wij hebben niet vernomen, dat te Afrikanerskraal de zendeling zich met eenigen akkerbouw bezig hield. Welligt was dat het gevolg der ondankbaarheid van den grond. Onder de Betsjoeanen zijnde, hielden zich de beide zendelingen, moffat en hamilton, ‘voor hun eigen onderhoud moetende zorgen,’ voornamelijk met den akkerbouw bezig. Dit geschiedde méér met het doel, om in eigene behoeften te voorzien, dan om aan de bevolking, onder welke zij zich bevonden, een voorbeeld nuttig ter navolging te geven. Integendeel, die akkerbouw gaf aanleiding tot hatelijkheid, en veroorzaakte wederzijdsche verbittering, hetgeen de zendelingen, van hunnen kant, door toegevendheid hadden kunnen verhoeden.
Thans komen wij in nadere kennis met onderscheidene opperhoofden der Kaffers, die ons bekend zijn, òf door hunne strooptogten in de Kaapkolonie, òf door de oorlogen door het Engelsch bestuur tegen hen gevoerd, òf door hunne vijandelijkheden tegen de uitgewekene boeren.
De Schrijver onderneemt een togt naar makaba, ‘koning der Batsjoeangketsen,’ gevestigd op ongeveer den 24o Z. Br. In dat gebied vond men ‘eene menigte steden, overal door de vlakte verspreid’ en bij het inkomen der hoofdplaats overtuigde men zich, dat deze stad ‘talrijk en digt bevolkt’ was. Men vond hier meer beschaving, gepaard aan groote orde en zindelijkheid. (D. II, bl. 169): ‘Geene Europesche boerin kan haar houten gereedschap en vaten zindelijker en witter geschuurd houden, dan hier het geval was.’ - Later bragt moffat een bezoek bij de Barolongen en sedert bij moselekatse, den koning der Matabielen; - alle die bezoeken hadden de uitbreiding van het zendelingswerk ten doel, doch wij worden ook ingeleid tot de kennis hunner zeden en gewoonten. De Matabielen, na zich aan de ijzeren roede van chaka, den dwingeland der Zoelas, te hebben ontworsteld, werden onder moselekatse de verdelgers van volkstammen, die tot daartoe in rust en vrede hadden verkeerd. De in-
{==366==} {>>pagina-aanduiding<<}
vallen der Zoelas hadden ‘niets te beteekenen gehad bij die van moselekatse, aan wien de ondergang des lands moest geweten worden.’
Even als bij makaba, werd moffat bij moselekatse met veel beleefdheid ontvangen. De staat van beschaving was evenwel bij den laatsten op lageren trap, dan bij den eersten, en alles toonde duidelijk aan, dat moselekatse een bloedgierig dwingeland was, die door vrees en schrik regeerde. ‘Niemand, die onder het bereik van zijn' schepter woonde, durfde een woord omtrent hem uiten; indien het niet was om hem den besten en edelsten der menschen te noemen. (D. II, bl. 352.) Van den lagen trap van beschaving, waarop de Matabielen staan, en van hunne wreedheid in het oorlog voeren, deelt de Schrijver voorbeelden mede, zoo wel als van zekere grootheid van ziel, die bij den koning en zijne oppersten niet geloochend kan worden.
Doch wij moeten ons verslag eindigen. Natuurlijk ontmoet men, behalve eene menigte bijzonderheden van de verschillende wilde volkstammen van Zuid-Afrika, ook veel omtrent het zendelingswerk onder hen, en over de verkeerde handelwijze van het Koloniaal Bestuur der Kaap De Goede Hoop, dat gewoon is de Engelsche zendelingen tevens tot politieke agenten te benoemen. - Het is waar, wat ergens gezegd wordt: ‘De zendeling, die zulk een dubbel karakter te vervullen heeft, wordt door de inlandsche bevolking met een oog van wantrouwen gadegeslagen; men houdt hem voor een' verspieder, en hij kan uit dien hoofde weinig goed doen, zoo hij ook al, als zendeling, niet geheel en al nutteloos wordt.’
De ‘kaart van het zuidelijk deel van Afrika,’ achter het Iste Deel gevoegd, is niet zonder gebreken, dewijl daarop, naar ons gevoelen, onderscheidene landstreken en woonplaatsen verkeerd zijn aangewezen. Zoo is het, b.v., met het ‘land der Zoelas’ en ‘moselekatses vroeger verblijf.’ - Wij mogen hier echter niet verzwijgen, dat ter hoogte van 20o 30 Z. Br. de zuidelijke oever van het groote Meer ligt, waarvan de dagbladen in den aanvang dezes jaars gewaagden, als onlangs ontdekt, de eenen zulks toeschrijvende aan den zendeling moffat, de anderen aan den zendeling livingston.
Eenige aanteekeningen van den Vertaler worden achter de beide deelen gevonden. Zij leveren meerendeels ophelderingen tot het werk, die geenszins overbodig zijn. De aanteekening No. 13, achter het Iste Deel, zouden wij evenwel niet geplaatst hebben. Evenmin ook de aanha-
{==367==} {>>pagina-aanduiding<<}
ling uit pringle in aanteekening 16; wijl die schrijver zeer partijdig is. De Vertaler zou ook wel achterwege gelaten hebben de woorden van pringle (op bl. 411, D. I): ‘De Hottentot, die den boer of diens vrouw beleedigde, werd terstond aan een wagenrad gebonden en op de gruwelijkste wijze gegeeseld.’ indien hij geweten had, van het wraakroepend schandaal, in den laatsten Kaffer-oorlog, toen een Kaapsch vrijburger van Nederlandsche afkomst, op last van een Britsch officier, eigenmagtig en onwettig, op dezelfde wijze is mishandeld geworden. Overigens heeft de Vertaler zijn werk niet onverdienstelijk volbragt, en de uitgevers hebben voor eene fraaije en smaakvolle uitvoering gezorgd.

l.




Italiaansche spraakkunst, bijzonder ingerigt ten dienste dergenen, welke zich deze taal door zelfoefening willen eigen maken. Waarachter eene verzameling van de meest gebruikelijke woorden en spreekwijzen. Uit de beste bronnen bijeenverzameld door J. Vriend. Te Kampen, bij K. van Hulst. 1850. In gr. 8vo. 218 bl. f 2-:

Met genoegen hebben wij eene Italiaansche spraakkunst van den Heer vriend ontvangen. Ieder, die zich op vreemde talen heeft toegelegd, zal volkomen instemmen met hetgeen hij in de voorrede zegt: dat de moeijelijkheden, om eene vreemde taal, door middel van eene andere vreemde taal, aan te leeren, velen afschrikt, om zich op de beoefening dier taal toe te leggen. Volgens den titel is deze Spraakkunst naar de beste bronnen bewerkt; maar wij missen ongaarne eene opgave dier bronnen in de voorrede; hoewel wij er niet aan twijfelen of de beste bronnen wel door den Schrijver zijn gebruikt geworden. In het algemeen is ons oordeel over dit werk zeer gunstig, en wij houden ons verzekerd, dat hij, die zich met ijver op het Italiaansch toelegt, en daarbij van dit handboek gebruik maakt, in zijne pogingen gelukkig zal slagen. Eenige aanmerkingen echter moge ons de Schrijver ten goede houden.
De Inleiding, pag. 1-3, bevat de algemeene begrippen der grammatica, kort, doch vrij duidelijk, ten minste voldoende, om daarmede het Italiaansch te beginnen. Jammer maar, dat de geachte Schrijver zich in het werkzelf niet steeds aan zijne eigene inleiding gehouden heeft, dan ware nu, misschien, het een en ander wat beknopter en duidelijker. Het eerste Hoofdstuk, pag. 4-9, han-
{==368==} {>>pagina-aanduiding<<}
delt over de letters en derzelver uitspraak; maar heeft de Schrijver zich steeds gehouden aan: lingua Romana in bocca Toscana? - Pag. 10 hindert ons het ongebruikelijke woord zelfklinker voor klinker. Het derde Hoofdstuk, pag. 13-16, bevat enkele opmerkingen over de voorzetsels da en di; wij gelooven, dat de plaats voor de behandeling slecht gekozen is, en alleen kan verontschuldigd worden door de bedenking, dat de kennis van deze voorzetsels bijdraagt tot het goed begrip der declinaties. Pag. 30 vinden wij melding gemaakt van het Grieksch; zoo ook pag. 13 en 104 van het Latijn: dit vinden wij op zijn minst overbodig, daar dit niets ter zake doet; had men van het Grieksch en Latijn willen gebruik maken, dan zou deze Spraakkunst er zeker veel bij gewonnen hebben. In het achtste Hoofdstuk, pag. 34-43, over de bijvoegelijke naamwoorden, is vergeten op te geven hoe deze soort van woorden verbogen wordt. Het negende Hoofdstuk, pag. 43-46, over de telwoorden, had men gevoegelijk kunnen vereenigen met het voorafgaande Hoofdstuk, daar de telwoorden toch niet anders zijn dan bijvoegelijke naamwoorden. Bij het vijftiende Hoofdstuk, pag. 70, gaat de Schrijver over tot de werkwoorden, zonder eenige voorafgaande opmerkingen, die hier gepast zouden zijn geweest. In het negentiende Hoofdstuk, pag. 122-144, handelende over de onregelmatige werkwoorden, was misschien door eene naauwkeurige
classificatie der. uitgangen eenige regelmatigheid te brengen. Meer logisch ware het geweest het een- en twee-en-twintigste Hoofdstuk, pag. 146-153, tot één Hoofdstuk te vereenigen, over de onveranderlijke woorden. Het vijf-en-twintigste Hoofdstuk handelt over de woordschikking of syntaxis; doch hier heeft de Schrijver hetgeen men de syntaxis ornata noemt, met de eigenlijke syntaxis verward. De woordschikking of liever de woordvoeging (syntaxis) is door de geheele Spraakkunst verspreid en dus minder op hare plaats. Daartoe behooren bladz. 13-16, 21, 23, 24, 35, 40, 49-69, 105-108, 144 enz.
Ten slotte herhalen wij ons oordeel over deze Spraakkunst, die we zeer nuttig en doelmatig achten, en hun die genegen zijn het Italiaansch te leeren, aanbevelen. Wij wenschen den Schrijver belooning in een ruim debiet en ook tijd en opgewektheid, om voort te gaan, opdat de aanvangers in het Italiaansch spoedig de beloofde lees- en vertaaloefening mogen ontvangen.

k.





{==369==} {>>pagina-aanduiding<<}

Boekbeschouwing.

Proeve eener herziening der meest gebruikelijke Formulieren der Nederlandsche Hervormde Kerk. Te Groningen, bij A.L. Scholtens. 1850. In gr. 8vo. XVI en 211 bl. f 2-20.

Weinige maanden na het Formulierboek voor de Eeredienst der Hervormden, te Schoonhoven uitgegeven, en óók door ons aangekondigd (Vaderl. Letteroef. 1849, Boekbesch. bl. 607-609), is deze Proeve van herziening der Formulieren te Groningen in het licht verschenen. Bij onderlinge vergelijking echter blijkt het, dat er groot verschil bestaat tusschen de beide geschriften. Achtten wij de uitgave van zulk een Formulierboek, waarin alleen de verouderde spelling verbeterd is, en de méést gewone en noodzakelijkste veranderingen zijn opgenomen, tamelijk overbodig, deze Proeve van herziening, blijkbaar van eene zeer bekwame hand afkomstig, trekt in hooge mate onze aandacht tot zich. Zij is aangelegd op de ruimste schaal, laat niets staan van 't geen in strijd geacht wordt met den regel des Evangelies, stelt voor het verouderde leerbegrip onbeschroomd de betere opvatting in de plaats, en gaat zóó, wijzigende, verbeterende, aanvullende, voort tot het einde toe. Wij hebben eerbied voor den vrijen, vasten, Christelijken geest, waarmede dit werk der herziening geschied is, al moeten wij ook erkennen, even weinig gereed te zijn, om déze herziene Formulieren, als om de oorspronkelijke, zoo als zij dáár liggen, met onze handteekening te bekrachtigen.
Het zijn zoowel de liturgische schriften, als de formulieren van eenigheid, bij de Hervormden in gebruik, die hier aan eene gestrenge herziening onderworpen worden. Wordt er op den titel van de meest gebruikelijke gesproken, dit geschiedt, omdat, behalve de Dordsche leerregels, ook de Christelijke gebeden en de beide for-
{==370==} {>>pagina-aanduiding<<}
mulieren des bans en der wederopneming achterwege gelaten zijn.
Allereerst vindt men hier den Heidelbergschen Catechismus, verduidelijkt, verbeterd en aangevuld naar het Evangelie. Zóó weinig ziet de Schrijver op dit leerboek uit de hoogte neder, dat hij veeleer meent, dat er geen reiner, practicaler, Evangelischer overblijfsel is bewaard gebleven. De volgörde der Zondagsäfdeelingen is hier dan ook, even als de geest en de strekking van het leerboek, zoo veel mogelijk behouden. Alleen zijn sommige antwoorden, die te lang waren, in twee of drie zinsneden gesplitst; alle uitdrukkingen, die niet Evangelisch schenen, verwijderd: en terwijl de voorstelling der waarheid soms geheel vernieuwd moest worden, is er ook wel eens bijgevoegd, wat er scheen te ontbreken. Over het algemeen vindt men hier meer terug, dan menigeen verwacht zal hebben, maar hier en daar zijn toch de veranderingen vrij radicaal. Van kleinere verbeteringen zwijgen wij; zij zijn doorgaans met groote naauwkeurigheid en juistheid aangebragt, en wilden wij alle de radicale veranderingen melden, die onze aandacht trokken, waar vonden wij het einde? Wij zouden dan o.a. moeten wijzen op Zond. 4, 5, 6, 7, 8, 13, 16, 20, 22, 25-31, enz. Wil men eene en andere proeve? Wij lezen hier, Zond. 5, dat wij, om geheel van de zonde bevrijd te worden, eenen zoodanigen verlosser noodig hebben, als God ons in zijnen Zoon gegeven heeft, een waarachtig en wijs, een regtvaardig en heilig mensch; die, vol Goddelijke liefde, uit den hemel tot ons is nedergedaald, om ons op den weg der heiligheid en der zaligheid voor te gaan, te leiden, te helpen en eeuwig te bewaren. Op de vraag: waarom spreekt gij van Vader, Zoon en Heiligen Geest? wordt, Zond. 8, dit antwoord gegeven: Dewijl de eenige,
waarachtige God, de Onzienlijke, die zich openbaart in al zijne werken, zich op het volkomenste en als Vader aan ons heeft geopenbaard in zijnen Zoon, zijn zigtbaar evenbeeld, en dit heeft gedaan, opdat zijn eigen Heilige Geest ook ons zoude bezielen. Van het sterven van jezus wordt, Zond. 16, gezegd, dat het voor alle

{==371==} {>>pagina-aanduiding<<}
eeuwen de duidelijkste openbaring blijft, vooreerst der zonde, waardoor zij ons tot zulk een afschuwelijk kwaad wordt, dat wij er van verlangen verlost te worden; vervolgens der deugd, welke zich in jezus zoo beminnelijk toont, dat wij haar, zelfs ook ten koste van voorspoed en leven, voor ons zoeken te verkrijgen; en eindelijk der liefde, welke wij in God en ook in Gods Zoon zoo heerlijk aanschouwen, dat wij ons met volkomen vertrouwen aan hen overgeven en hen weder liefhebben. Van den Heiligen Geest lezen wij, Zond. 20, dat hij is de kracht en mogendheid Gods, door den Vader aan den Zoon gegeven, opdat deze geheel het menschdom daarmede vervulle en tot gelijkvormigheid aan God opleide; van het geloof aan de opstanding der dooden, reeds vroeg min juist de wederopstanding des vleesches genoemd, Zond. 22, dat het mij verzekert, dat er niet alleen dadelijk na het sterven een volgend leven is van den geheelen persoon des menschen, maar dat ik ook hiernamaals dezelfde zal zijn, die ik hier was (eene minstens zeer onjuiste uitdrukking!), en mijne vrienden en alle heiligen eens zal vinden, als dezelfden, die zij hier waren. Dit zij tot eene proeve genoegzaam! Het liet zich voorts verwachten, dat de leer der Sacramenten eene geheele omwerking zou ondergaan, dat de leervorm van de sleutelen des hemelrijks, hier kerkelijke tucht geheeten, zou wegvallen, en dat ook de wet der tien geboden; als leiddraad, bij de voorstelling der Christelijke zedeleer geheel verdwijnen
zou. Wat daarvoor in de plaats gesteld is, wil ons echter niet regt bevallen. De Schrijver heeft zich hier, onzes inziens, te streng gebonden aan den inhoud der Afdeelingen, en handelt, in Zond. 34, over de kennis van Gods wil; Zond. 35, over de dienst van den eenigen God; Zond. 36, over het spreken over God; Zond. 37, over den eed; Zond. 38, over de godsdienstoefeningen; Zond. 39, over de liefde jegens hen, die God over ons gesteld heeft; Zond. 40, over de liefde jegens alle menschen; Zond. 41, over de kuischheid; Zond. 42, over de eerlijkheid; Zond. 43, over de waarheid (beter: waarheidsliefde); Zond. 44, over de betrachting van Gods wil. Het valt in het oog, dat deze

{==372==} {>>pagina-aanduiding<<}
verdeeling der stof, laat men eenmaal de tien geboden varen, hoogst gebrekkig is en noodwendig herziening behoeft. Wat eindelijk de leer des gebeds betreft; het zal niemand verwonderen, dat deze bijkans onveranderd dezelfde gebleven is, ingerigt naar het gebruikelijke Onze Vader. Vraagt men nu ons oordeel over een en ander? - Wij behoeven naauwelijks te doen opmerken, dat hier doorgaans de gevoelens der zoogenoemde Groninger school gevonden worden, die bij verre na de heerschenden niet zijn in onze tegenwoordige Hervormde Kerk. Naar het verschillend standpunt van den beoordeelaar zal dus het oordeel minder of méér gunstig uitvallen. Dit neemt niet weg, dat hier véél voorkomt, waaraan wij onze onbepaalde goedkeuring schenken, en dat wij het gebruik van dezen herzienen Catechismus, bij het opstellen der leerredenen over dit leerboek, vooral aan onze jongere ambtsbroeders durven aanbevelen, niet opdat zij het slaafs volgen, maar opdat zij er onbevooroordeeld winst mede doen voor de gemeente; aannemende wat hun, na ernstig onderzoek, Evangelisch en schriftmatig voorkomt en het overige verwerpende. Wij voor ons zouden meenen, in de opvatting van den persoon des Zaligmakers, van het oogmerk van zijnen dood aan het kruis en in andere, daaraan verwante bijzonderheden van de hier voorgestelde leer te moeten verschillen.
Men vindt hier, verder, eene reeks van Belijdenissen, inhoudende de hoofdsom der leer van de Christelijke kerk, en daaronder eerst joh. xvii:3, xxi:16, Hand. viii:37, 1 Cor. xv:1-4, tit. ii:11-14, voorts die van ireneus en tertullianus, en eindelijk de eerste belijdenis van de Nederlandsche Hervormde Kerk, zamengetrokken uit de Belijdenis van 1551, aangenomen door de Nederlandsche gevlugte gemeente te Londen (medegedeeld door Prof. vinke in heringaas Kerk. raadgever, IVde D, 2de St.), en de tweede belijdenis, getrokken uit die van 1562 en eerst aangenomen door de Synode te Antwerpen in 1566. Deze beide laatste worden echter niet in haar geheel wedergegeven, maar met vele uitlatingen en groote bekorting. Vreemd is het, dat de bekwame Schrijver zich

{==373==} {>>pagina-aanduiding<<}
hiermede vergenoegt. Het komt ons voor, dat hij hier, even als bij den Catechismus, het werk der herziening had moeten ter hand nemen, en verduidelijken, verbeteren, aanvullen, zoo als het hem naar zijne zienswijze goeddacht. Met hetgeen hij thans verrigt heeft, zijn wij, wèl beschouwd, weinig gevorderd. En of hij er nu al twee belijdenissen van later dagteekening heeft bijgevoegd, de eene opgemaakt uit de vragen vóór de voorbereiding, zoo als die in 1817 door de Synode zijn vastgesteld, de andere ontleend aan den herderlijken Brief der Predikanten te Amsterdam, uitgegeven in 1836, dit baat evenmin als de beide verklaringen over de waarde der formulieren van eenigheid, gegeven door de Synode te Dordrecht in 1618 en 1619, en door die te 's Gravenhage in 1841. Zij zijn hier niet op hare plaats. Eene proeve van herziening der formulieren, bij de Nederlandsche Hervormde kerk in gebruik, had, behalve den herzienen Catechismus, de gewone geloofsbelijdenis, herzien en verbeterd, moeten aanbieden aan de gemeente. Al het overige kon, als toevoegsel, zijne plaats behouden; maar nu het voor zulk eene herziene belijdenis in de plaats getreden is, oordeelen wij de proeve te dezen opzigte onvolledig, en de Schrijver te zijn afgeweken van zijn eigenlijk plan.
Eindelijk vinden wij nog de liturgische schriften, of, gelijk zij hier genoemd worden, de formulieren voor de eeredienst, op nieuw geredigeerd en verbeterd. Wij mogen niet ontveinzen, dat zij ons over het algemeen uitstekend bevallen zijn, ook omdat zij van de gebruikelijke het bruikbare behouden hebben, terwijl is aangevuld, wat daaraan scheen te ontbreken. Opmerking verdient het nieuwe formulier voor de openbare bevestiging der lidmaten, waarbij de bekende vragen ten grondslag liggen, maar overgegoten in een meer liturgischen vorm. De Redactie van het Avondmaalsformulier behaagt ons minder, omdat de drie stukken der zelfbeproeving, die toch reeds geschied moet zijn, als de gemeente ten Avondmaal vergaderd is, bijkans onveranderd zijn behouden. Zoo lezen wij ook nog van het bloedige zweet in den hof Gethsémané, en vinden de mystische spelingen terug: dat

{==374==} {>>pagina-aanduiding<<}
hij gebonden is, opdat hij ons ontbinden zou enz., die met een enkel heroep op Col. ii:14 niet zijn goed te maken. Bij het huwelijksformulier is grootendeels het zoogenaamde Groningsche gevolgd. En dan worden nog ten slotte eenige kleine verbeteringen opgegeven, welke in de Psalmen en Evangelische Gezangen, onder het voorlezen van den predikstoel kunnen aangebragt worden. Er zijn sommige onder, die wij minder gelukkig achten, en zij zouden nog met eenige kunnen vermeerderd worden, h.v. Ps. cxxxiv:3, reg. 2, in Christus, voor: uit Sion.
Wij staan hiermede aan het einde van ons verslag. Vraagt iemand: of wij eene officiëele herziening der formulieren, waartoe deze proeve den weg bereidt, wenschelijk achten, dan meenen wij, tweeledig te moeten antwoorden. Nieuwe formulieren van eenigheid begeeren wij niet. De ondervinding heeft geleerd, dat zij allengs verouderen en onbruikbaar worden. En doorgaans hebben zij meer twist en tweedragt gesticht, dan eenheid bevorderd in de gemeente. Men behoude de reeds bestaande als geschiedkundige gedenkstukken van de grondslagen onzer Hervormde kerk, en binde daaraan niemands geloof! Het Evangelie moet onze éénige regelmaat zijn.
Maar wat de liturgische geschriften aangaat, wij ontkennen niet, dat deze eene zorgvuldige herziening behoeven, en zullen ons verblijden, wanneer daartoe door de Synode kan worden overgegaan. Het regte tijdstip daartoe is echter nog niet gekomen. Die herziening zou moeten dienen, om een einde te maken aan de verwarring van onze dagen in het openbaar gebruik dier geschriften. Thans echter zou zij, vreezen wij, die verwarring nog slechts vermeerderen. Maar te eeniger tijd toch zal zij, zoo wij hopen, kunnen plaats hebben, en dan komt welligt deze Proeve nog te stade.
Overigens willen wij niet onbescheiden gissen naar den naam van den Schrijver, die verzwegen is, ofschoon het welligt niet moeijelijk zijn zou, om dien uit te vinden. Soms was het ons, alsof die naam tusschen de regels voor ons oog duidelijk te lezen stond.


{==375==} {>>pagina-aanduiding<<}

Het komen des Heeren in onzen tijd. Zes leerredenen, gehouden in de Munsterkerk te Schaffhausen, ter gelegenheid van het Kersfeest des jaars 1848, door Dr. Daniël Schenkel, met zijnen brief aan Dr. Hagenbach, Prof. te Bazel, in den vorm van een voorberigt omgewerkt. Te 's Gravenhage, bij J.M. van 't Haaff. 1849. In gr. 8vo. 124 bl. f 1-60.

De naam van schenkel is onder onze landgenooten gunstig bekend geworden door de uitgave zijner Voorlezingen over Christendom en ongeloof, in 1848 geschied. Men heeft, op grond daarvan, gemeend, ook deze leerredenen, door den bekwamen man aan het einde van dat jaar gehouden, in het licht te zenden. Uit eene ernstige en langdurige krankheid opgerigt, legde hij daarin, naar den wensch van velen, getuigenis af van zijne denkwijze over de bewegingen des tijds, ten einde alzoo den moed en het vertrouwen zijner gemeente te verlevendigen en te bevestigen. Van deze zes leerredenen zijn de vier eerste vóór, de vijfde op, en de zesde na het Kersfeest uitgesproken. Zij behandelen. gelijk te verwachten was, de meest gewigtige onderwerpen. Wij vinden hier gesproken, naar matth. xxi:33-44, over christus ernstige waarschuwing aan allen die Hem verwerpen, den zone Gods, in 't vleesch gekomen tot heil der menschen; naar luk. xii:49-51, over de nadrukkelijke voorzegging van christus, dat het Evangelie van Hem, den in 't vleesch gekomen zoon van God, leiden moet tot strijd; naar matth. ix:10-13, over christus uitspraak, dat hij gekomen is, om zondaars tot bekeering te roepen; naar joh. xviii:37, 38, over de belijdenis van christus, dat hij gekomen is; om aan de wereld de waarheid te openbaren; naar 1 tim. i:15, over christus komst in de wereld om zondaren zalig te maken, als hoogst belangrijke blijmare te verkondigen op het Kersfeest; en naar Openb.
iii:11, over de belofte eener spoedige komst van onzen aan Gods regterhand verhoogden Heiland jezus christus. Men bemerkt uit deze

{==376==} {>>pagina-aanduiding<<}
opgave, dat het Advents-preken zijn, gewijzigd naar de omstandigheden des tijds. In den vorm wijken zij af van den onder ons meest gebruikelijken trant. Zij binden zich minder angstig aan den tekst, en bespreken het daaraan ontleende onderwerp op de meest vrije wijze Méér dan eene hoogst eenvoudige hoofdverdeeling wordt er niet in aangetroffen. Zoo wijst b.v. de derde, naar aanleiding van matth. ix:10-13, enkel aan, dat onze tijd het ware denkbeeld verloren heeft zoowel van zonde, als van bekeering, en daardoor nog het regte begrip mist van christus uitspraak, om zondaren tot bekeering te roepen. Ook de stijl verheft zich niet boven het gewone en middelmatige, en eigenlijk gezegde welsprekendheid hebben wij er niet in aangetroffen. Het is meer de kalme redeneertoon, die hier wordt aangeslagen, dan het redenaarstalent, dat schittert. Eindelijk, ofschoon de inhoud doorgaans praktikaal genoeg is, het zoogenoemd toepasselijk gedeelte, waarop men onder ons zoo hoogen prijs stelt, ontbreekt bijkans geheel, even als de hoorders slechts zelden regtstreeks worden toegesproken. Dit een en ander moge de waarde dezer leerredenen in ons oog, vergeleken met de meesterstukken van onze dagen, verminderen, het neemt niet weg, dat de inhoud allerbelangrijkst is. Men vindt hier de voornaamste waarheden des geloofs helder ontwikkeld, allerlei dwaalbegrippen bestreden en het hoog belang des Christendoms krachtig op den voorgrond gesteld, als éénig geneesmiddel voor de kwalen en krankheden van onzen tijd. Het geloovig standpunt van den Schrijver gaat met eene Evangelische onbekrompenheid gepaard, waarin wij ons verblijden. En even onbeschroomd als hij het ongeloof tegenspreekt en bestraft, verheft hij zijne stem tegen die overdrijvingen in het godsdienstige, waaraan onze leeftijd allerwege zoo bij uitnemendheid rijk is.
In één woord, wij kunnen de lezing dezer leerredenen, wat den inhoud betreft, met vrijmoedigheid aanbevelen. Of wij daarom nog de vertaling goedkeuren, is eene andere vraag. De titel is eenigermate duister, althans in den eersten opslag, en de inhoud beantwoordt daaraan niet volkomen. Men zou,

{==377==} {>>pagina-aanduiding<<}
afgaande op de uitdrukking: het komen van den Heer in onzen tijd, meer eene aanwijzing verwachten, hoe de Heer door de gebeurtenissen van onze dagen de komst van zijn gezegend koningrijk op aarde voorbereidt en bevordert, waarvan echter alleen in de zesde leerrede opzettelijk gesproken wordt. Ook maken de leerredenen, ofschoon zij onderling zamenhangen en de eene geschakeld is aan de andere, geen gesloten geheel uit. En overal bemerkt men, dat schenkel op Zwitserschen bodem staat en zinspeelt op de verschijnselen, die zijn vaderland oplevert. Tot onze landgenooten zou hij weder anders, ofschoon in denzelfden geest, gesproken hebben. Nu komt het ons voor, dat eene plant, die zijnen uitheemschen oorsprong zoo sterk verraadt, beter niet ware overgebragt op onzen vaderlandschen grond. Thans echter, nu dat eenmaal geschied is, wenschen wij het boek in veler handen, waartoe welligt de naam van schenkel zal medewerken, en bidden God, dat de even vrije en onbekrompene, als echt Christelijke en geloovige rigting, door hem vertegenwoordigd, ingang vinden moge bij onze landgenooten. Daarvan alleen verwachten wij voor de toekomst heil.
Wil men eene proeve? - Wij deelen mede, wat voorkomt op bl. 116, en ook, Gode zij dank, van toepassing is op ons Vaderland. ‘Zien wij, mijne geliefden!’ zoo lezen wij aldaar, ‘het vele goede niet voorbij, dat door Gods genade, in weerwil der verwoestingen, die wereldzin en ongeloof in den wijnberg des Heeren aangerigt hebben, tot op dezen dag onder ons behouden is gebleven en nog steeds behouden blijft. Met de toeneming van het aantal heillooze geschriften, is ook de verbreiding der Heilige Schrift toegenomen; met de vermeerdering van vereenigingen, die slechts wereldsche en zelfs zondige bedoelingen hebben, zijn ook die vereenigingen vermeerderd, die aan den opbouw en de bevordering van het Godsrijk zijn toegewijd. Terwijl vele Christenen in onze nabijheid heidenen worden, bekeert Gods genade in de verte heidenen tot Christenen. Terwijl het ongeloof stouter en overmoediger geworden is,

{==378==} {>>pagina-aanduiding<<}
wordt ook het geloof vaster en moediger in God. Zien wij onder de mokerslagen der verwoesting veel goeds en waardigs met smart en weemoed vallen, zoo zien wij ook daarentegen vermolmde en verteerde steunsels, die slechts de kleingeloovigheid en het zwak geloof dienden, ineen zinken. Doet de ontwakende vrijheidsdrift ook aan den boom des Christelijken levens menigen bloesem ontluiken, waarvan geene vrucht te wachten is, wij zouden ons aan de waarheid vergrijpen, als wij niet erkqnnen wilden, dat aan den boom der ware vrijheid reeds vele bloesems prijkten van den Christelijken geest.’
De vertaling is, gelijk men uit deze proeve kan oordeelen, in goede handen gevallen, en de brief aan Prof. hagenbach, waarin schenkel zijn hart voor zijnen vriend uitstort, verdient, ofschoon in de eerste plaats met het oog op Zwitserland geschreven, ook in Nederland gelezen te worden.





Christelijke ziekentroost. Vrij naar het Fransch van Barthélemy Bouvier, Christenleeraar te Genève; door S.L. Fr.... Met een aanbevelenden brief van den Hoogleeraar F.J. Domela Nieuwenhuis. Te Amsterdam en Arnhem, bij J. Stemvers en H.B. Breijer. 1850. In kl. 8vo. IV en 206 bl. f 1-40.

Het Christendom heeft de onschatbare verdienste, van den mensch nooit en in geen geval te verlaten, of zelfs maar alleen te laten. Het neemt den mensch aan reeds als kind in de wieg, is zijn gids in jongelingsjaren, zijn raadsman in het gevorderde leven, en vergezelt hem alöm, zoo in de wereld als in huis. Waar de kunst magteloos terugdeinst, de vriendschap vruchteloos weent, treedt het toe als een milde trooster, en stort zelfs balsem in het krimpende hart, dat den killen aangreep voelt van de hand des doods.
Vandaar dat de Evangeliedienaar zoo regt op zijn plaats is aan het krankbed. Daar blinkt niet zijn talent, maar

{==379==} {>>pagina-aanduiding<<}
het woord, dat hij spreekt, en tot leven en zaligheid brengt. De taak des zielzorgers aan de ziektesponde, is niet altijd even gemakkelijk, vooral wanneer hij niet vertrouwelijk bekend is met het innerlijke leven zijner Gemeente, en hare leden niet anders dan van den kansel ziet. Doch wie zijne gemeenteleden gadeslaat in hun huiselijk en maatschappelijk leven, hij weet zeer goed, hoe hij den kranken broeder of zuster als predikant of als vriend heeft toe te spreken. Ik geloof, dat de leeraar, bij zijne eerste komst, in eene ziekekamer méér imposeert, eigenlijk gezegd méér schrik wekt, terwijl hij, die er bekend is, méér verblijdt en vertroost.
De predikant komt niet aan het krankbed als een Inquisiteur, maar als een bode van den Heer, die niet met bedreigingen afstoot, maar met liefdeärmen ontvangt allen, die heul en heil bij hem zoeken. Niet dat hij den verstokten, of wie op eigengeregtigheid steunt, in zijne zonde en waan moet laten; dat zij verre! - Van genade en ontferming heeft hij te spreken..... doch, waar voert het onderwerp ons heen!? - Wij zouden bijkans vergeten de pen opgenomen te hebben enkel om een boekje aan te kondigen, dat ons bij de lezing zoo zeer heeft voldaan, gelijk het ook uitwendig goed uitziet, en, enkele fouten van korrektie uitgezonderd, goed is uitgevoerd.
Het werkje, dat wij dus aankondigen, is uit het Fransch vertaald door eene vrouw, die, in ziekelijken staat, in deze vertolking troost en opbeuring vond. Haar handschrift is nagezien, en hier en daar gewijzigd en omgewerkt door den Hoogleeraar domela nieuwenhuis, die van 't geen hij er aan deed op hescheidene wijze rekenschap geeft.
Het eerste gedeelte bevat twaalf brieven, allen evenzeer geschikt, om aan het krankbed voorgelezen, of door den kranken-zelven gelezen te worden. De toon is eenvoudig en hartelijk. Men vindt bier geene overdreven voorstellingen, evenmin om den kranke te verschrikken, als om hem den dood ligtvaardig te gemoet te doen gaan Elke brief wordt met een vurig gebed besloten.
Het lezen van den achtsten brief, in welken over de

{==380==} {>>pagina-aanduiding<<}
inwendige gemeenschap met God gehandeld wordt, en waarbij de viering van het H. Avondmaal op het ziekbed ter sprake komt, stemt tot nadenken over het voorregt dergenen, die de klagt niet hebben te slaken, welke hier eenen zieke in den mond wordt gelegd. De Luthersche kerk b.v. houdt in dezen het midden tusschen de Roomsche en Hervormde kerken. Zij beschouwt de toediening van het H. Avondmaal aan den rand van het graf als een milde bron van troost, en acht het goed den stervenden de vervulling van zijn laatsten wensch niet te ontzeggen. Wij hebben menig leeraar den wensch hooren uiten, dat ook hij 't gebruik maken van dit voorregt niet hadde te weigeren, en de wijze, waarop de trooster in het werk, den kranke, die naar het brood des levens verlangt, tevreden stelt, getuigt, naar ons gevoelen, te zeer van spiritualisatie: - de geest wil op de aarde een ligchaam hebben.
Er kan ook, dunkt ons, maar weinig tegen dit voorregt ingebragt worden. Behoort de Avondmaalviering uitsluitend in eene vormelijke kerk; waar was die, toen het werd ingesteld? Het radikalisme der Hervorming, dat, met voorbijzien der historische ontwikkeling, de kerk der zestiende eeuw apostoliseerde, en het castenmatige van den leeraarstand ophief, schijnt zich op dit punt aan inconsequentie te hebben bloot gegeven.
Het ziek- en sterfbed, waar het gebed, onder tranen van berouw en boete, ten hemel vaart, is het niet eene heilige kerk: is de Heer dáár niet gewisselijk in het midden? Hoe plegtig, hartroerend en verheffend is het, dáár te zien den kranke, die de aarde vaarwel zegt en geen heil verwacht dan in Gods genade; de bedroefde huismoeder, die weet, dat haar de beminde wederhelft en de steun haar levens ontvalt, en Gods ontferming afsmeekt; en bij hen den leeraar, die beiden opdraagt aan den grooten Herder der zielen! - Zie, daar worden allen gesterkt met het brood des levens; niet enkel de kranke, maar ook zijne dierbaren en met hen de leeraar, die allen, dood en eeuwigheid voor oogen, zich vereenigen met Hem, die onze zonden droeg aan het kruis, en de sleutelen

{==381==} {>>pagina-aanduiding<<}
heeft des doods en van zijn rijk. Wie zal hier geene kerk aanschouwen; geene gemeente, waar de Getrouwe zijne belofte vervult: ‘Ik ben met u alle dagen tot aan de voleinding der dingen’?
Intusschen zouden wij er niet voor zijn, dat de predikant uitdeeler ware van het bondszegel aan den kranke alleen: naar ons begrip moet door al de aanwezigen aan die heilige handeling worden deel genomen. De dag eener zulke avondmaalsviering aan het sterfbed moet een josuaas-dag zijn, waarop ieder dit woord voor zich overneemt: ‘Ik en mijn huis, wij willen den Heere dienen!’ Men vrage niet: zijn de aanwezigen genoegzaam voorbereid, om het avondmaal te houden? - Ongelukkig voorwaar, wie er aan het sterfbed van echtgenoot, vader, moeder of kind, niet toe gestemd zoude zijn, die er zich daar niet geschikt toe zoude achten. Wie op de werkdagen met stervenden geen avondmaal kan houden, verkondige ook des zondags den Heere niet aan de gezonden.
Het tweede gedeelte van den ziekentroost, niet minder belangrijk dan het eerste, is eene opgave van bijbelplaatsen, om aan of op het krankbed te lezen, met korte gebeden. Deze bezitten de groote verdienste van eenvoud, gemoedelijkheid en klaarheid. Zij brengen het hoofd van den zieke niet in de war, maar wekken in zijn hart eene levende zelfbewustheid op en brengen hem in gemeenschap met God en dien hij gezonden heeft.
Het spreekt van zelf, dat het eene gebed treffender of voortreffelijker is dan het andere; maar de verscheidenheid, welke hier wordt aangetroffen, is uitermate wèl berekend voor de onderscheidene toestanden naar ligchaam en ziel, waarin kranken zich kunnen bevinden; zoodat er altoos iets gevonden wordt, hetwelk zij zich bepaaldelijk kunnen toeëigenen.
Wij raden ook de gezonden aan, met dit boekje kennis te maken; dan zullen zij er in te huis zijn als het eigenlijk noodig is. Ook jeugdigen bedienaren des woords wordt het minzaam aanbevolen. De omgang met kranken moet door de ervaring geleerd worden. Menigeen stond verlegener bij het eerste ziekbed, waar hij geroe-
{==382==} {>>pagina-aanduiding<<}
pen werd, dan bij het uitspreken zijner eerste preek. Dit boekje kan den jeugdigen kerkleeraar uitmuntende diensten bewijzen.
Wij wenschen het werkje allerwege een gunstig onthaal, en den Schrijver, de Vertaalster en den waardigen man, die het bij het publiek inleidt, al den zegen, die op een goed werk zelden achterblijft.

h.

j.h.s.




Het Christus-rijk op aarde. Evangelische beschouwingen over de Christelijke kerk, door J. Witkop, Predikant te Zutphen. Te Zutphen, bij A.E.C. van Someren. 1849. In gr. 8vo. 203 bl. f 1-90.

De Eerw. witkop, in zes leerredenen voor zijne gemeente het leerstuk der Christelijke kerk behandeld hebbende, geeft die nu eenigzins omgewerkt in den vorm van beschouwingen over dit belangrijk, maar zelden opzettelijk aldus behandeld onderwerp. Hier wordt niet zoo zeer de vorm, maar veel meer de zaak-zelve in oogenschouw genomen; niet de gebruiken, plegtigheden of leerstellingen, maar de kerk-zelve, of, om het met eene Bijbelsche uitdrukking te zeggen: Gods Koningrijk. Eerst: de oorsprong en wording der Christelijke Kerk, zoo als zij uitgegaan is van onzen Heer, die er zijne jongeren toe opleidde, om haar als uitwendig bestaand ligchaam in het leven te roepen. Daarna: het innerlijk leven der kerk, niet der kerkgenootschappen, want deze zijn menschelijke vormen, - zoo als zich dat leven openbaart ten opzigte van den naaste, van christus en van God. Dat het ware wezen van het Christendom in den geest der liefde bestaat, wordt hier met regt zeer op den voorgrond gesteld, hetgeen, hoe waar ook, zeker aan diegenen minder behagen zal, die nog dat wezen in leerstellingen begrepen achten, en daaraan blijven hangen. Deze geheele beschouwing is eene voortreffelijke ontwikkeling van den waren aard des Christendoms, zoo als het zich aan het onbevooroordeeld gemoed aanbeveelt, als een levend

{==383==} {>>pagina-aanduiding<<}
beginsel ter zaligheid. Vervolgens: de kracht, waardoor in de kerk het ware leven wordt onderhouden en volmaakt. De voortdurende zorg van den levenden Heer voor zijne gemeente wordt hier aanschouwelijk gemaakt, en alzoo aanleiding gegeven, om de kerkelijke geschiedenis te beschouwen uit dat belangrijk oogpunt, waardoor zij geest, leven en praktisch belang bekomt, - als eene voortgaande openbaring van haar verheerlijkt Hoofd, met wien vereenigd te worden door het opnemen van zijnen geest en het bewaren der geloofsgemeenschap met Hem, de zorg van alle leden der kerk wezen moet. Dan: de wederzijdsche betrekking der Christelijke kerk en der (⋆) wereld. Die betrekking is door de gezindheid der wereld, ‘der booze menschen, die uit liefde tot de duisternis het licht schuwen, en door zich aan de zonde te onderwerpen, al wat heilig is haten,’ - een strijd: de Christen is geroepen, dien mede te strijden, ook in het belang van het Godsrijk. Voorts: de werking der Christelijke kerk op de volmaking harer leden, en eindelijk: de toekomst der kerk, die nog lang een strijdende zijn zal, wegens het verkeerde in en het zondige buiten haar; doch die eenmaal een toestand van overwinning zal worden, omdat een voortreffelijke geest haar bezielt, - een hemelsche Heer haar bestuurt, - eene bemoedigende geschiedenis van haar openligt. Waarin nu die toestand harer volmaking bestaan zal, wordt nader ontwikkeld; doch wij kunnen van den belangrijken inhoud des boeks niet meer zeggen, en behoeven dat ook niet te doen, om ruimen lof en ernstige aanprijzing te wettigen. Er is naar
onze overtuiging slechts één weg, langs welken de crisis, waarin zich de Christelijke kerk in onze dagen bevindt, zich kan oplossen in eenen heilrijken en heilgevenden toestand; die is, dat men het denkbeeld geheel late varen, dat opvatting van het Evangelie de ware kerk uitmake. Zoo lang men dit denk-
{==384==} {>>pagina-aanduiding<<}
beeld niet laat varen, levert de kerk het schouwspel op van eene menigte verdeelde strijdkrachten, die niet altijd tegen den gemeenschappelijken vijand - bijbelsch: de zonde - maar somtijds ook tegen elkander gekeerd zijn. Vóór twintig en dertig jaren vonden de bedachtzaamsten en verstandigsten eene uitwendige ineensmelting van de verschillende Protestantsche (⋆) kerkgenootschappen in ons Vaderland ongeraden en noodeloos: zoo men maar elkanderen verdroeg en het hoofdgebod der liefde niet veronachtzaamde, dan was het al wèl zoo. Deze denkwijze sproot kennelijk voort uit het gronddenkbeeld: verschil van opvatting des Evangelies (noem het geloofsbegrippen, zoo gij wilt, schoon ik liever het woord: leerstelsels bezigde) brengt eigenaardig verschil van genootschappelijken vorm met zich. Latere ontwikkeling van beschouwing, gepaard aan den loop der verschijnselen in de maatschappelijke en Christelijke wereld, heeft het opvatten en voordragen der Evangelische waarheid tot hare plaats van den vorm verwezen, nadat zij vroeger den zetel des wezens
had ingenomen. En zoo nu de kerk, gelijk het in de vierde beschouwing juist wordt uiteengezet, haren strijd heeft tegen dat beginsel in de wereld, dat de waarheid haat en de liefde buitensluit, - dan behooren hare bestanddeelen zich niet met innerlijke geestesvereeniging tevreden te stellen; zij moeten eene uiterlijke éénheid tegenover den vijand openbaren, om hem te gelukkiger te bestrijden. Aan de verdediging eener belegerde vesting door vereenigde krachten zal het toch wel bitter weinig afdoen, of daar binnen eenig verschil van gevoelen over de kracht van ieder stuk geschut besta.....
Dien indruk heeft de lezing van deze beschouwingen

{==385==} {>>pagina-aanduiding<<}
zeer bij ons verlevendigd. Wij zijn er haren opsteller dank voor verschuldigd, dat hij ons het ware wezen der kerk van christus helderder heeft leeren inzien. Het belangrijk onderwerp verdiende de uiteenzetting van iemand, die dogmatismus van Evangelie, vorm van wezen zoo goed weet te onderscheiden, als de bekwame Zutphensche Kerkleeraar. De ontwikkeling is duidelijk, en, waar het pas geeft, gemoedelijk; zonder groote sierlijkheid, maar zeer zaakrijk.
De letter is goed voor oude oogen, maar daardoor niet zeer aangenaam; zelfs maakt het boek bij het openslaan een ongunstigen indruk, die natuurlijk vermindert, wanneer men leest, en die aan het einde geheel verdwenen is.

Het oordeel van het ongeloof onzer dagen omtrent de schriften des Nieuwen Testaments, getoetst aan de waarheid der geschiedenis. Door H.W.J. Thiersch, Phil. en Theol. Dr., gewoon Hoogleeraar in de Godgel. Faculteit aan de Hoogeschool te Marburg. Uit het Hoogduitsch, door J.W. Abresch, Predikant te Heilo. Te Alkmaar, bij H.J. van Vloten. 1848. In gr. 8vo. 402 bl. f 4-40.

Dit werk is in het oorspronkelijke getiteld: Versuch zur Herstellung des historischen Standpunktes für die Kritik der Neu-Testamentlichen Schriften, en heeft tot schrijver den reeds gunstig bij ons door zijn geschrift over Katholicisme en Protestantisme bekenden scherpzinnigen en oorspronkelijken Marburgschen Hoogleeraar thiersch. Reeds in 1845 uitgegeven, is het een van de eerste, maar geen van de minste Streitschrifte gegen die Kritiker unserer Tage, zoo als de Schrijver de Tubinger school aanduidt. Het heeft echter als zoodanig eene bijzondere verdienste. De verdedigers van het historische standpunt der kritiek van de schriften des Nieuwen Verbonds, bijzonder van de Evangelie-geschiedenis hebben veelal dit eigen, dat zij de afzonderlijke aanvallen pogen af te keeren, de bijzondere stellingen te ontzenuwen; dit

{==386==} {>>pagina-aanduiding<<}
heeft men in eene menigte geschriften gezien, die in der tijd tot bestrijding van sthauss zijn uitgegeven, en men ziet het tegenwoordig ook met opzigt tot de Tubingers. Wij zijn ver van dit geheel te misprijzen: het is een aandragen van bouwstoffen tot het verdedigingsgebouw, waarvoor men dankbaar behoort te zijn; maar men moet er zich niet bij bepalen. De kritiek van het Nieuwe Testament heeft, na de aanvallen der Tubinger rigting, behoefte gekregen aan eene geheele herziening. Men kan niet meer volstaan met hetgeen vroeger voldoende was; men kan zich van de bedoelde school met geene magtspreuken afmaken, of zich bepalen bij het schermen met de woorden: ongeloof en ligtzinnigheid. Het voeren van tirailleurgevechten, het digtstoppen van reten en scheuren in het gebouw gaat niet aan. Het gewigt van de zaak des Christendoms doet hooger eischen aan de wetenschap; het vordert een geheel nieuw opgetrokken gebouw, in zich-zelf tegen de aanvallen bestand. Van die houding is dit uitmuntend boek; het heeft, wel in de aanteekeningen, maar zoo weinig mogelijk in den tekst een polemischen, veeleer een thetischen vorm. Door de zaak op vaste beginselen te zetten, worden die van partij van-zelve als onhoudbaar ten toon gesteld. Dat is zeker niet zoo gemakkelijk, als het schermutselen tegen afzonderlijke punten; maar het is de veiligste weg, die het best tot het doel leidt.
Onze godgeleerden, - en het geschrift is alleen voor de wetenschappelijke wereld geschreven en geschikt, - kennen den staat van het geschil. Het gaat uit van den oorsprong der schriften van het Nieuwe Verbond. Daarom vat thiersch de zaak in het hart aan, en behandelt haar niet negatief, maar positief, wanneer hij het ontstaan en de bestemming der Evangeliën tot de hoofdspil van zijne ontwikkeling neemt. Hij gaat daarin den bedachtzamen kritischen weg. Daar hij zich zorgvuldig wacht van het treden op wegen, die door de latere onderzoekingen reeds zijn afgesloten, geeft hij de tegenpartij nergens vat op zich. Baur moge hem dan ook spottender wijze eenen Kritiker und Fanatiker genoemd hebben; hij heeft met

{==387==} {>>pagina-aanduiding<<}
allen omhaal niets weten te zeggen tegen hetgeen thiersch had geschreven. Schermen de Tubingers, met niet weinig ophef, met de Christelijke en Anti-Christelijke literatuur der eerste eeuwen van onze jaartelling: onze Schrijver schroomt niet, deze dorre velden insgelijks te betreden tot handhaving van het geloovig standpunt. En spreekt het van zelf, dat op veel, dat nà het verschijnen van dit boek is uitgekomen, geene acht kan geslagen zijn, - dat beneemt alleen aan sommige aanteekeningen eene betrekkelijke waarde, want de hoofdzaak blijft dezelfde.
En die hoofdzaak is, zoo als wij reeds zeiden, de oorsprong der Evangelie-verhalen. Wel wordt in den aanvang over de taal en den stijl van de schriften des N.V. en aan het einde over de geschiedenis van den kanon des N.V. in het algemeen gesproken; het eerstgenoemde is de kern van het geheel, gelijk de kern der Tubinger bestrijding ook vandaar uitgaat in de geliefkoosde stelling van het tendenz-schrijven. Het hoofdstuk over de in het N.V. bestredene ketterijen is echter ook zeer belangrijk, en verspreidt veel licht over hetgeen door de Tubingers voor hunne zaak van de historisch-dogmatische zijde was in het midden gebragt.
Eene breedvoerige ontleding van het werk behoort, onzes inziens, niet hier, maar in een wetenschappelijk theologisch tijdschrift. En onze aanmerkingen op gedeelten zijn zoo weinige, en aan de hoofdzaak zoo ondergeschikt, dat wij ons liever bij eenvoudige aanprijzing van dit solide geschrift bepalen. De bekwame Vertaler heeft zijne taak zeer goed verrigt, en veel van den onaangenamen, ingewikkelden stijl van het oorspronkelijke verholpen. Slechts moeit het ons, dat hij ten gevalle van den uitgever vele in de Hoogduitsche uitgave in haar geheel voorkomende uittreksels uit Kerkvaders enz. heeft weggelaten; want weinige Theologanten hebben die dure boeken onmiddellijk bij de hand, en - zal men uit eigene oogen zien, dan behoort men voor zich te hebben, wat zij schreven, op wier getuigenis men zich van wederzijde beroept. Een zoo belangrijk bofek om zulk eene kleine vergrooting van onkosten van

{==388==} {>>pagina-aanduiding<<}
een zoo belangrijk toevoegsel berooven, noemt men in het dagelijksch leven: eene geheele struif bederven om één enkel ei; en wie zóó zuinig is, onthoude zich liever van het uitgeven van belangrijke boekwerken.





Vijf-en-twintig jaren in de Evangeliebediening. Dankpreek, gehouden den 13 Januarij 1850; door M.A. Amshoff, Predikant te Groningen. Te Groningen, bij J. Oomkens, J.zoon. 1850. In gr. 8vo. 36 bl. f :-40.

Helderheid van begrippen, hooge ingenomenheid met de Evangeliebediening en hartelijke liefde tot de gemeente kenmerken deze hoogst eenvoudige leerrede, die voorafgegaan wordt door eene vrij uitvoerige opdragt aan 's mans vijf-en-tachtig-jarigen vader, den Emeritus Predikant van Emmen. Opdragt en dankpreek beide strekken den ijverigen man tot groote eere en zijn eene nieuwe getuigenis van den echt Christelijken geest, die hem bezielt. Wij bevelen de lezing allen aan, die hem wenschen te leeren kennen of hem reeds uit zijne geschriften hebben lief gekregen. Het getal dezer laatste is, meenen wij, in ons Vaderland niet gering. Wij juichen dáárom te meer de uitgave toe, en onthouden ons, na het gezegde, van alle verdere beoordeeling.

Inhoud der tien jaargangen, 1837-1846, van het Godgeleerd Tijdschrift: Waarheid in liefde, in uitvoerige registers. Als overzigt ingerigt, ook ten dienste van hen, die deze jaargangen niet bezitten. Te Groningen, bij J. Oomkens, J.zoon. 1849. In gr. 8vo. 520 bl. f 4-20.

Deze hoogst naauwkeurige en voortreffelijke arbeid bevat: 1) eene inhoudsopgave naar volgörde van de stukken, uit welke het eerste tiental jaargangen van Waarheid in liefde bestaat; 2) eene naamlijst der Schrijvers, met titel-opgave van hetgeen ieder hunner gegeven heeft, zoo verhandelingen als beoordeelingen; 3) een register

{==389==} {>>pagina-aanduiding<<}
van aangekondigde en beoordeelde geschriften; 4) aanwijzing en overzigt van zaken en personen; 5) een register van verklaarde Bijbelplaatsen. Het vierde is verreweg het uitvoerigste en levert inderdaad een zoo juist en volledig overzigt van den inhoud, dat zij, die het Tijdschrift-zelf niet bezitten, een helder inzigt verkrijgen van hetgeen er nader in is ontwikkeld. De vlijt en het oordeel, aan dit gedeelte des boeks te koste gelegd, zijn boven onzen lof.
In die artikelen, welke uit den aard der zaak de uitvoerigste zijn (het art. jezus christus, b.v., beslaat 100 bladzijden) is, omdat het in de onderdeelen meer eene inhoudsopgave, dan een register is, niet de alphabetische, maar de logische orde gevolgd. Daarom zouden wij beter geoordeeld hebben, dat boven aan de bladzijden de hoofdönderwerpen van overzigt ten gemakke der gebruikers waren afgedrukt; b.v.: jezus dood - oorzaken - bedoelingen - gevolgen. En dit is dan ook de eenige aanmerking, welke wij op dezen uitmuntenden arbeid zouden weten te maken. Bij het doorloopen er van hebben wij ons op nieuw overtuigd van den rijkdom en de blijvende waarde van een Tijdschrift, dat zoo onschatbaar veel heeft toegebragt tot helderder inzien in het Evangelie. Wij prijzen dit boek zeer aan, niet slechts aan de bezitters van Waarheid in liefde, maar ook aan anderen, die, zonder tijd of lust te hebben om zoo vele uitgewerkte verhandelingen te lezen, echter een overzigt verlangen te bezitten van hunnen inhoud. (⋆)




De chloroform en hare werking op menschen en dieren, grootendeels volgens eigene proeven van Aloys Martin, Geneesheer te Manchen, en Ludwig Binswanger, Geneesheer te Tubingen. Uit het Hoogduitsch, door C. Ekama,

{==390==} {>>pagina-aanduiding<<}
Med. et Art. Obst. Doct. te Haarlem. Te Haarlem, bij de Erven F. Bohn. 1849. In gr. 8vo. 128 bl. f 1-25.

Dit werkje is eene monographie te noemen van den chloroform, gelijk hij als gevoelloosmakend middel, ter vervanging van de aetherïnademingen, het eerst door Prof. simpson te Edinburg, in November 1847, is aangewend, althans, zonder van de proeven van flourens te Parijs en van die van bell te Londen te weten, als zoodanig wereldkundig is gemaakt. In eene Inleiding wordt de geschiedenis en bereidingswijze van deze chloorkoolstofverbinding beschreven, met opgave der kenmerken van hare zuiverheid, door welke laatste eigenschap alleen zij boven den aether de voorkeur verdient. Van zulk een chemisch reinen chloroform bedient zich simpson, gelijk onlangs uit een bezoek in onze Hoofdstad van dien geleerde bleek, steeds met het beste gevolg, en zonder de nadeelen van ongenoegzame uitwerking, zoo als wel eens gebeurt, te ondervinden. Na de Inleiding deelen de Schrijvers de physiologische proeven op dieren: kikvorschen, vogels en verschillende zoogdieren, 58 in getal, en, behalve de physiologische, ook de therapeutische proeven op menschen, 32 in getal, mede, zoo als zij die hebben in het werk gesteld. Alvorens de resultaten, daaruit afgeleid, te laten volgen, geven zij nog kortelijk op, wat door andere waarnemers, zoo wel op het gebied der physiologie als op dat der operatieve heel- en verloskunde, omtrent dit onderwerp is gedaan. De gevolgtrekkingen, welke uit deze eigene proeven en die van anderen voortvloeijen, komen hierop neder:
1. De chloroform, even als de aether in het bloed opgenomen, verstoort, maar sneller, de werking der hersenen, die van het ruggemerg en verlengde merg;
2. De werking op de hersenen blijkt uit de levendigheid, die spoedig door bedwelming wordt opgevolgd, met zoodanige werkeloosheid der zintuigen, dat verwondingen van zenuwen geene reflexbewegingen opwekken;
3. Op het ruggemerg door opheffing der werkzaam-
{==391==} {>>pagina-aanduiding<<}
heid in de willekeurige spieren, tonische en clonische krampen;
4. Op het verlengde merg door trager, langzamer ademhaling, die zelfs geheel kan blijven stilstaan (dood).
5. Pathologisch-anatomisch zijn de veranderingen nog niet opgespoord, welke hierbij de zenuwstof of het bloed ondergaan, en is er geen grond - wat de scheikunde heeft willen aantoonen - om hier aan vet-verandering of oplossing te denken.
6. Even zoo is het met de bloedsverandering. De donkere kleur van het slagaderlijke bloed is minder aan de inwerking van den chloroform, dan aan de tragere ademhaling - vermindering van ontkoling en oxydatie - toe te schrijven.
7. De lijkopening heeft als standvastige verandering alleen doen kennen: opvulling van het regter hart en de groote aderen; bloedledige longen, zamengevallen.
8. Verschijnselen (subjectieve), welke de lijder opmerkt, zijn: koud gevoel in den mond, later ligt branden op lippen, neus en oogen; zoete smaak op de tong, prikkeling tot hoesten, kramp in de ademhaling, warmte door geheel het ligchaam, suizen of geraas in de ooren, hartklopping, bedwelming, inslapen der ledematen, algemeene spierverslapping enz., ontwaken uit de bedwelming, veelal plotseling.
9. Bij den lijder-zelven neemt men ook (objectieve) andere verschijnselen waar: tegenstreven, verwijde pupil, snelle adem en pols, krampen, daarna stille ijlingen, diepe, snorkende adem, langzame pols, zacht steunen, ophouden van gevoel en beweging, veelal gezonde huidkleur, slaap enz.
10. Zet men bij dieren na de verschijnselen van bedwelming de inademing voort, dan volgt, met uitdooving van bloedsomloop en ademen, onder stuipen, angstgeschreeuw enz., de dood.
11. De invloed des chloroforms op de operatie is gunstig en niet nadeelig voor de volgende herstelling der wond.
12. De bedwelming volgt in 1-2 - hoogstens 5 mi-
{==392==} {>>pagina-aanduiding<<}
nuten. (Zoo de chloroform zuiver is, gelijk Prof. simpson onlangs mondeling verzekerde.)
13. 1-2 drachma is gemiddeld voldoende; zelden heeft men 3-4 drachmen noodig.
14. De toestel is een trechtervormig gevouwen zakdoek, waarbij men den lijder stilte moet aanbevelen.
Onder de noodige voorzorgen, zoo besluiten de Schrijvers, is de chloroform eenvoudig in de aanwending en levert niet, zoo als de aetherïnademing, eenig (?) ongeval op.
Die zich met de werking en aanwending van dit middel nader wil bekend maken - en welk Genees-, Heelof Verloskundige zal dit niet! - leze en herleze dit wèlgeschreven en goed vertaald werkje.




Tijdschrift voor Wetenschappelijke Pharmacie, benevens mededeelingen over Chemie, Pharmacie en Pharmacognosie van het planten- en dierenrijk. Onder medewerking van onderscheidene Pharmaceuten geredigeerd door P.J. Haaxman, Apotheker te Rotterdam. Eerste Jaargang. Te Voorburg, bij A.M. Broedelet. 1849. In gr. 8vo. 382 bl. f 4-50.

Er bestaat geen beter middel, om de uitvindingen, ontdekkingen en verbeteringen, welke in de Natuurkundige Wetenschappen schier dagelijks gemaakt of aangebragt worden, spoedig te verspreiden en aan hare beoefenaren bekend te maken, dan de periodieke- of tijdschriften. Men is vrij algemeen teruggekomen van het vooroordeel, dat de Journalen-lectuur den doodsteek geeft aan degelijke natuurstudie. Integendeel bevlijtigt zich elk beminnaar zijner wetenschap, uit de Journalen de gestadige vorderingen, welke op dit terrein worden gemaakt, te leeren kennen. Ook in ons Land bestaan voor de verschillende vakken reeds lang zulke periodieke werken, maar de wetenschappelijke Pharmacie was daarvan tot hiertoe verstoken, en het mogt dus een gelukkig denkbeeld genoemd worden van den bekwamen Pharmaceut

{==393==} {>>pagina-aanduiding<<}
haaxman, om in die behoefte bij zijne vaderlandsche kunstbroeders te voorzien. Het verheugt ons, met de aankondiging van dezen Eersten Jaargang te mogen ontwaren, dat de Redacteur, bij hetgeen hij-zelf oorspronkelijk leverde of van buitenlandsche schei- en artsenijbereidkundigen ontleende, reeds aanvankelijk bij velen medewerking in zijne onderneming heeft gevonden. In dezen Eersten Jaargang toch leverden onder anderen meerder of minder belangrijke bijdragen de Heeren van der vliet, kloete nortier, van heyningen, kipp, kop, vrijdag zijnen, koolemans beynen, enz. Onder de belangrijke mededeelingen van den Heer haaxman-zelven rekenen wij de aanwijzing der ‘opzettelijke vervalschingen van scheikundige geneesmiddelen en droogerijen, en verwisselingen van geneeskrachtige plantendeelen met anderen, uit bedrog of onkunde.’ Deze en dergelijke onderwerpen zijn, om het practische nut, hoogst belangrijk, en zullen het Tijdschrift in waarde doen klimmen, hoe meer andere Nederlandsche artsenijbereiders door degelijke mededeelingen tot de instandhouding er van bijdragen. In ons beperkt Land kan toch zulk een Tijdschrift genoegzamen aftrek alleen dàn vinden, wanneer onder de meer wetenschappelijke en bekwame mannen van het vak de naijver wordt levendig gehouden, om de vruchten hunner studie en waarneming hier, als het eigendom van allen, neder te leggen. De verdienstelijke Redacteur, die de verschillende onderwerpen zeker weldra onder bepaalde rubrieken zal rangschikken, vinde in die meer algemeene medewerking aanmoediging, om tot uitbreiding zijner wetenschap, voor kunstgenoot en menschheid, werkzaam te blijven.







De souvereiniteit des volks. Derde politische bijdrage van Mr. C.W. Opzoomer. Te Leyden en Amsterdam, bij J.H. Gebhard en Comp. 1849. In gr. 8vo. 112 bl. f 1-40.

De grondslag van de maatschappij der toekomst. Eene Voorlezing door J.P. Heije. (Uitgegeven ten voordeele van het Volks-Zangönderwijs te Amsterdam.) Te Am-
{==394==} {>>pagina-aanduiding<<}
sterdam, bij J.H. en G. van Heteren. 1850. In gr. 8vo. 30 bl. f :-40.

Wel wat laat is ons de verhandeling van Prof. opzoomer ter beoordeeling geworden. Wie heeft niet reeds die bijdrage over de souvereiniteit des volks gelezen en bestudeerd? - Intusschen is het stuk ons thans te gelijk geworden met de keurige voorlezing van Dr. j.p. heije: de grondslag van de maatschappij der toekomst: - en dit stelt ons in staat die beide opstellen te gelijk aan te kondigen en met elkander in verband te brengen.
Van ganscher harte kan Referent zich met het helder betoog van den Hoogleeraar opzoomer vereenigen, hetwelk niets behelst, dan hetgeen zoo wel bij hem als bij het grootste deel van den geletterden, vooral van den regtsgeleerden stand, sedert lang vast staat. De verdienste van het stuk zit voornamelijk in de krachtige, duidelijke en overtuigende wijze van voorstelling.
‘De regeling der maatschappij,’ zegt de Schrijver, bl. 73, ‘hangt af van den wil harer leden, niet omdat zij op eene overeenkomst rust, maar omdat zij eene maatschappij is. Dat is geen burgerlijk regt alleen; dat is regt overal en in alle betrekkingen, omdat het op het wezen eener vereeniging gegrond is.’ En hij teekent hierop aan: ‘Velen zijn met hunne onderscheiding van burgerlijk regt en staatsregt zoo ingenomen, dat zij de duidelijke uitspraken der waarheid, als zij op het eerste gebied gelden, daarom van het tweede uitsluiten. Het is mij anders een raadsel, hoe men in onze Staten-Generaal en daar buiten, bij de behandeling der beruchte overeenkomst met den Duc de Normandie, het beginsel dat niemand door daden, waartoe hij geene bevoegdheid heeft, een ander kan verbinden, op het staatsregt niet wilde toepassen. Maar dat beginsel geldt in het burgerlijk regt niet omdat het burgerlijk, neen! omdat het regt is, en die naam zal toch ook aan het staatsregt wel toekomen.’ Doch juist om die reden had de Schrijver zoo beschroomd niet moeten zijn, om van eene overeenkomst als den grondslag der maatschappij te spreken, mits hij

{==395==} {>>pagina-aanduiding<<}
er dan hadde bijgevoegd, meestal stilzwijgend aangegane. Geen contract, beschreven en geteekend; maar een uit de daden en behoeften en uit de daaruit gedurig voortvloeijende regten en pligten zich-zelf daarstellend quasi-contract ligt overal ten grondslag, zelfs bij de ouderlijke magt: want de ouders, door de oorzaken te zijn van het leven van hun kroost, hetwelk hulpbehoevend ter wereld komt, verpligten zich stilzwijgend tot de zorg der opvoeding; de behoeften van het kind verpligten het tot gehoorzaamheid. Naarmate die behoeften verminderen begint het kind meerdere regten te krijgen. De gang der omstandigheden wijzigt steeds de regten en pligten, die quasi ex contractu geboren worden.
Zeer gegrond zegt opzoomer, bl. 104-105: ‘Al mogt ik het toestemmen, dat van God het gezag afkomstig is, ik zou terstond moeten vragen: aan wien heeft God dat gezag dan in handen gegeven? Wie heeft het nu in de wereldsche staten? en als ik mij dan herinner, dat volgens de voorstanders van het goddelijke regt alles onder de leiding der Voorzienigheid plaats heeft, dan gevoel ik, dat men op mijne vraag geen antwoord kan geven. Of gaf God het gezag aan Vorsten? Maar hoe dan, als de vorsten verdreven worden? Hoe dan, om van Nederland en filips van Spanje niet meer te spreken, toen de troon aan napoleon of aan karel X werd ontweldigd? Heeft God het gezag toen aan het volk of aan de verbondene mogendheden of aan de aanzienlijken opgedragen? Dan schijnt dus ook de souvereiniteit bij anderen, dan bij den vorst, te kunnen zijn, en wij komen geen stap verder. En wanneer men zich meent te redden met de uitvlugt, dat die vorsten onregt deden en God hun daarom het gezag ontnam, dan vraag ik: wie zal dat onregt beoordeelen? Staat hij, die het beoordeelen mag en op grond daarvan den vorst mag verdrijven, niet boven hem? - Aan wien gaf God de souvereiniteit, toen de Republiek der Nederlanden werd gevestigd? Aan de provinciale staten, voor een klein deel aan de algemeene staten, voor een nog geringer aan den stadhouder? En toen vreemde overheersching die orde van zaken

{==396==} {>>pagina-aanduiding<<}
verving, was er toen geene oppermagt, of schonk God ze aan den vreemdeling? En hoe kon Hij ze later, niet op de vroegere magten doen terugkomen, maar op een koning overdragen?’
Wij meenen, tot deels juridische, deels historische toelichting, hierop te mogen laten volgen een gedeelte van het hoofdärtikel der Zeeuwsche Courant van Vrijdag 8 Maart 1850, No. 225: In welken zin en met welk gevolg, is en blijft de kroon der Nederlanden, en alzoo de uitoefening der Souvereiniteit, opgedragen aan Z.M. willem I en zijne opvolgers?
‘Oppervlakkig schijnt het zeker onmogelijk te zijn, te gelijk de oppermagt des volks en de oppermagt of souvereiniteit des Konings te erkennen; en echter bestaat hier geen de minste tegenstrijdigheid. Men neme de waarheid van beide stellingen aan, in den zin, waarin ieder helderdenkend en ordelievend burger ze gaarne wil onderschrijven. Bij het volk is de oppermagt als grondmagt, gelijk de Heer Mr. van sonsbeeck, thans Minister van Buitenlandsche Zaken, in zijn onschatbaar werk: De zelfstandigheid en onafhankelijkheid der regterlijke magt, heeft betoogd. Alle ligchaams- en zielskrachten, dus ook alle vermogen tot aanwending daarvan, hebben wij menschen van God. Alleen de ouderlijke magt is in de natuur gegrond en dus regtstreeks van God oorspronkelijk. Alle magt in den Staat daartegen, vloeit voort òf uit de uitdrukkelijke, òf uit de door stilzwijgende onderwerping aan eenig feitelijk ontstaan gezag geblekene opdragt; in welk laatste geval er wettiging van hetgene ondernomen is, plaats grijpt. Er is dus altijd contract of quasi-contract. Ook willem I beriep zich op de opdragt van de souvereiniteit, niet door vreemde mogendheden, maar door de Natie, en wilde zelfs het verlangen der Belgen als den grond van zijn gezag over hen hebben aangezien.
Maar al welt nu de souvereiniteit uit den boezem des volks op, al behoudt het derhalve de grondmagt waaruit de oppermagt, niet als grondbeginsel, maar als openbaring van dat grondbeginsel, of als de uitoefening dier grondmagt in het zigtbaar karakter der openlijk als zoodanig

{==397==} {>>pagina-aanduiding<<}
optredende oppermagt ontstaat; - volgt nu daaruit, dat het volk te allen tijde bevoegd zou zijn, vorsten eigendunkelijk af te zetten, aan welke het de kroon, dat is de uitoefening der souvereiniteit, erfelijk had opgedragen? - In geenen deele! Wij spreken hier niet van de magt, maar van het regt. De door het volk aan de dynastie geschonkene volmagt is onherroepelijk; maar gaat niet verder, dan de bewoordingen der opdragt, gelijk ze bij wederzijdsch goedvinden achtervolgelijk geregeld zijn, duidelijk medebrengen. Verheft eenig koning zich boven de wet, door regeringsdaden te plegen, waarvoor geen minister zich aansprakelijk heeft gesteld, en door tot gehoorzaamheid aan dergelijke bevelen te willen dwingen; dan moet hij onbekwaam tot regeren worden verklaard; er ontstaat een regentschap, en dit duurt voort, tot de koning gebleken is het goed gebruik zijner verstandsvermogens te hebben terug bekomen, of wel door overlijden den troon aan zijnen opvolger heeft nagelaten.
Maar wat beteekent nu de uitoefening der oppermagt? Beneemt niet de verpligte medewerking der ministers aan den koning alle zelfstandig gezag?
Wederom geenszins: want vooreerst benoemt en ontslaat de koning zijne ministers naar welgevallen; en dit belet wel niet, dat hij zich in de zedelijke noodzakelijkheid kan bevinden van ministerie te veranderen, maar men kan hem toch nooit bepaalde personen opdringen. Ten tweede, is de persoonlijke wil van den vorst, bij elk mogelijk ministerie, van uitgebreiden invloed: want, wèl zal eenig minister zich verpligt gevoelen af te treden, als hij zijn stelsel van regering niet ten uitvoer kan leggen, of de vorst hem daarmede strijdige besluiten zou willen doen medeteekenen, of wetten van tegenovergestelden aard zou willen doen voordragen; maar gesteld, de koning wil eens geene benoeming doen, die het ministerie aangenaam zou wezen, of hij doet eene benoeming, welke het liever op een ander zou hebben zien uitgebragt; indien het dan geene benoemingen geldt, die men als levensquestiën voor den Staat kan beschouwen, dan zouden dáárom alleen aftredende ministers zeer dwaas

{==398==} {>>pagina-aanduiding<<}
en onverantwoordelijk handelen. Ook zou de koning dan ligtelijk andere ministers vinden, die minder lastig waren; en dat hij niets kan doen, waar niet één zijner onderdanen zich aansprakelijk voor zou willen stellen, dit is allerheilzaamst. Trouwens zoodanige daden zouden het werk zijn van een dwaas of van een ondeugend vorst. Eindelijk begrijpe men, dat de penale, de finantiéle of civile, en de parlementaire of louter staatkundige verantwoordelijkheid der ministers niet verder gaan, dan tot hetgene waar òf strafregtelijke, òf burgerlijke vervolging, òf wel censuur of contrôle der Staten-Generaal voor mogelijk en wettig zijn. De koning kan geen kwaad doen, in dien zin, dat hij voor eenige vierschaar of vergadering ter persoonlijke verantwoording zou kunnen worden gedagvaard; maar hij kan veel doen en laten, waarvoor hij aan God en zijn geweten aansprakelijk blijft. Naarmate hij regeringsbekwaamheden bezit, gelijk b.v. louis-philippe die in zich vereenigde, zal hij zijnen persoonlijken wil, zonder schending der wet, ook des te meer kunnen doen gelden. Het is waar: ook constitutionnele koningen kunnen verjaagd, zelfs vermoord worden; maar als zij niet al te stijfhoofdig zijn, schijnen zij ons voor het ééne en het andere minder gevaar te loopen, dan de volstrekte alleenheerschers. Komt het in eenig land zoo ver, dat de menigte naar de stem des regts niet meer luistert; dan zal het er weinig toe doen, wat er in eenige grondwet al of niet sta geschreven. Maar hetzelfde is waar, indien eenig koning zich met geweld van het onbepaalde gezag meester maakt. Wij handelden hier alleen over hetgene regtens mogelijk is en erkennen steeds de oude waarheid: waar geweld heerscht, hetzij dan van de zijde des konings of des volks,
daar zwijgen de wetten.’
Zoo is dan de oppermagt des volks, niet als regerende of uitvoerende magt, maar gedacht als grondmagt, de geregtelijk-geschiedkundige grondslag van de maatschappij in het algemeen, en van onzen Staat in het bijzonder. Maar welke is nu de zedelijke grondslag? Hoe zal men de uitoefening dier wel eens in losbandigheid ontaardende volksmagt regelen en weldadig maken?

{==399==} {>>pagina-aanduiding<<}

Hierop antwoordt ons de Heer heije: Liefde is de (zedelijke) grondslag van de maatschappij der toekomst. Dit is zijn betoog. ‘Er is geen vrede te wachten,’ zegt hij, bl. 6, ‘van eene gelijkstelling aller menschen, van eene verdeeling aller goederen - de droom van enkele boozen en van vele verblinden.’ Ook niet ‘van eene nog meer algemeene weldadigheid.’ Neen! alleen van eene uit de beginselen des Christendoms voortvloeijende en in zijnen geest werkzame liefde, die zich met de vorming der mindere klassen, inzonderheid met de opvoeding van en het toezigt op de jeugd belast, is heil te hopen. ‘Welnu, stelt u voor, dat elke uwer vrouwen, dat iedere vrome en vaardige huismoeder slechts één arm, verwaarloosd meisje herschiep tot een brave en bekwame dienstbode; stelt u voor, dat gij allen, dat ieder in zijn beroep, slechts één armen, verwaarloosden knaap herschiep tot een flink en kundig ambachtsman - zou - ik vraag het u in gemoede - zou niet reeds daardoor de geheele zamenleving binnen weinige jaren eene hervorming ondergaan, waarover de Engelen des Hemels zouden juichen en lofzingen?’
Gewisselijk! de zedelijk godsdienstige opleiding en de verstandelijke ontwikkeling, daarmede in harmonie gebragt, moet men paren met die weldadigheid, welke, gelijk eugène sue het uitdrukt, niet gedoogt, dat wijzelven het overvloedige genieten, zoo lang aan sommigen het noodige ontbreekt. Dat beteekent geenszins: niemand mag rijk zijn; maar veeleer: niemand mag omkemen van gebrek, dan wanneer hij te lui is om te werken. Men geve loon voor werk waar men kan, loutere liefdegift, waar men niet anders zijnen natuurgenoot voor den hongerdood kan bewaren, maar men vergete daarbij niet, aan allen tevens uit te deelen het brood en het water des levens, bij welker genot zij naar den geest niet zullen hongeren en dorsten in eeuwigheid!

Middelburg, Mei 1850.

Mr. a.f. sifflé.







{==400==} {>>pagina-aanduiding<<}

De eenzijdige rigting van onzen tijd, door Dr. C. van Osenbruggen. Te 's Gravenhage, bij de Erven Thierry en Mensing. 1850. In gr. 8vo. VI en 31 bl. f :-50.

De Schrijver beweert niet ten onregte, dat in onzen tijd de analytische rigting des verstands boven de synthetische rigting der rede de overhand gekregen heeft. Hierin zoekt hij de oorzaak van een aantal kwalen, die naar zijn inzien de maatschappij aankleven met betrekking tot het onderwijs, de politiek, de kunst en de godsdienst. Dat men aan het louter stoffelijk en louter wetenschappelijk nuttige wel eens te veel de voorkeur geeft boven hetgene meer strekt tot verfijning van den smaak en veredeling van het hart, kan moeijelijk worden ontkend, en over het geheel geeft de Heer osenbruggen wenken, waarop wel mag worden gelet. Doch hoe veel aandacht hij verdiene, hij-zelf is ook niet vrij van eenzijdigheid. Zijn betoog, ten voordeele van het Droit Divin, bl. 16 en 17, is duister en duldt wel zeker geene analysis van het verstand; doch wat zulk eene ontleding niet kan doorstaan, is ook geene zuivere synthesis of zamenstelling der rede. De rede construëert; doch die constructie moet den toets van verstand en oordeelskracht kunnen verdragen, of de synthetische werking loopt uit op het bouwen van luchtkasteelen. Gaarne erkennen wij de overheid als Gods dienaresse en gelooven aan den pligt der gehoorzaamheid binnen de grenzen der wet. Maar wie is de overheid? Van waar ontleent zij haar regt? Tot hoe verre strekt dat regt zich uit? - Ziel deze vragen laat de Schrijver onbeantwoord. En schoon alles onder de leiding der Voorzienigheid gebeurt, kan toch niet ééne regering haren hemelschen lastbrief toonen, om zich tegenover eene andere opkomende regering te handhaven. Maar zóó doende komt men van zelf op de zoogenaamde Souvereiniteit des volks, die door den Schrijver
verworpen wordt: want men kan geen anderen historisch-juridischen grondslag vinden, dan de uitdrukkelijke of stilzwijgende bewilliging der volken; en

{==401==} {>>pagina-aanduiding<<}
zoo ras de oppermagt wordt gedacht als eene levende uitdrukking van den volkswil, uitgesproken door de aldus ontstane of zich wettigende overheid, zoodat zij ontstaat uit den boezem des volks, dan berust ook bij de massa der ingezetenen de grondmagt, waar de uiterlijk zich openbarende oppermagt uit geboren wordt.

Middelburg, Mei 1850.

Mr. a.f. sifflé.




M.D. Teenstra. Beknopte beschrijving van de Nederlandsche Overzeesche bezittingen voor beschaafde lezers uit alle standen, uit de beste bronnen en eigen ervaring in Oost- en West-Indië geput. 7de en 8ste Aflevering. Te Groningen, bij J. Oomkens, J. zoon. 1849. In kl. 8vo. bl. 473 tot 632. f 3-20.

Stond het al niet op den titel, dadelijk bij het openslaan van het boekske zou men ontwaren, dat het een vervolg is op vroegere stukken; want er wordt een onderwerp in voortgezet, dat al spoedig blijkt, het eiland Celebes te betreffen en den oorlog aldaar door de onzen, in 1824, onder het bevel van den Generaal van geen, gevoerd. - De verslaggever, de vorige stukken niet hebbende ontvangen, kan over de waarde van dien arbeid en over het vroeger behandelde niet oordeelen, noch ook of en in hoeverre de tegen woordige aflevering daarmede in overeenstemming is. De Heer teenstra, evenwel, door de uitgave zijner reizen naar Java en in de West-Indiën gunstig bekend, moet beschouwd worden allezins bevoegd te zijn, om eene Beschrijving van de Nederlandsche Overzeesche Bezittingen te leveren. Naar het alhier voorkomende te oordeelen, behandelt de ‘Beschrijving’ niet alleen de aardrijkskunde, maar ook de geschiedenis dier Bezittingen. Wij kunnen niet anders dan toejuichen alle de pogingen van bevoegde Schrijvers, om de Natie beter en inniger met de Nederlandsche Koloniën in Oost- en West-Indië bekend te maken. Het tegenwoordige werk beschouwen wij derhalve mede als eene aanwinst.

{==402==} {>>pagina-aanduiding<<}

Na de beschrijving van het Eiland Celebes volgt die der kleine Sundasche Eilanden. Hier zijn de geschiedkundige bijzonderheden van het Eiland Bali als tot den dag bijgewerkt, want wij lezen op bl. 516: ‘Een derde expeditie heeft alsnu (1849) onder aanvoering van den Generaal Majoor a.v. michiels naar Bali plaats, waarvan wij den afloop in onze aanteekeningen op dit werk zullen mededeelen (151).’ - Vervolgens vindt men de beschrijving der Molukken, die natuurlijk weder in onderdeelen zijn gesplitst, zoo als b.v. bij 3. De Residentie Banda.

A.De Bandasche Eilanden;

B.De Keffings-, de Ceram-, Laut- en de Goramsche Eilanden;

C.De Zuidwester Eilanden;

D.Nieuw Guinea en de Zuidooster Eilanden.

Op bl. 616: Een blik op den vasten wal van het Zuidelijke Azië, benevens Abyssinië, Ceylon, China en Japan.
Het geleverde is inderdaad niet meer dan een vlugtige blik, en dewijl op de twee laatste bladzijden bijzonderheden omtrent den Nederlandschen handel op Japan worden medegedeeld, verbeelden wij ons, dat de volgende aflevering het slot en de aanteekeningen zal bevatten. Moge de Heer teenstra dan tevens een goed en uitvoerig register leveren benevens eene opgave van den inhoud. Beide bevorderen zeer de bruikbaarheid eener dergelijke beschrijving.




De blindgeborene in de maatschappij. Opmerkingen en wenken voor allen, die belang stellen in de vorming van blinde kinderen; door J.J. Alberda. Te Leyden en Amsterdam, bij J.H. Gebhard en Comp. 1849. In gr. 8vo. XVI en 126 bl. f 1-40.

Het is geen aangename taak een verdedigschrift te beoordeelen, en (in trouwe, zou van schaick zeggen) die taak wordt nog moeijelijker, als het geschil eene weinig bekende specialiteit betreft. Het onderwijs der blinden

{==403==} {>>pagina-aanduiding<<}
is zulk eene specialiteit, en daarenboven eene specialiteit van groot aanbelang.
De Heer alberda is gedurende zes jaren Hoofdonderwijzer geweest in het Instituut voor blinden te Amsterdam, en hij heeft die betrekking nedergelegd, wegens een verschil van gevoelen over het onderwijs, hetwelk naar de meening der Bestuurders op eene andere dan zijne wijze moest gegeven worden.
Is het onze pligt een oordeel over dat geschil te vellen? Ref. gelooft het niet. De quintessens toch komt daarop neder, dat de bestuurders eene minder intellectueele ontwikkeling willen, en de Heer alberda de ontwikkeling der Intelligentia boven alles stelt. - Zou, ook in dit geschil, de waarheid niet in het midden liggen? Ref. meent reden te hebben om dat te gelooven.
De Heer alberda wist van het onderwijs der blinden niets, toen hij zijne plaatsing aan het Instituut bekwam; hij heeft zijne kennis dus opgedaan gedurende de waarneming zijner betrekking, en of hij nu volkomen bevoegd is, om elk ander oordeel over dat onderwijs te betwisten - dat zouden wij in twijfel trekken.
De Hoogleeraar van geuns, want deze is meer bijzonder de tegenpartij van den Heer alberda, moge wel niet eene ervaring van zes jaren, als onderwijzer van blinden, vóór zich hebben, hij heeft nogtans dit vóór, dat hij als geneesheer, en wel als bekwaam en kundig geneesheer, meer bijzonder bekend is met de studie der eigenschappen van ligchaam en ziel, met de physiologische verhoudingen der zintuigen en hunne betrekking met de ziel en de buitenwereld, in één woord, met de ziekte der blindheid en haren invloed op de verrigtingen in het algemeen.
Ref. wil hiermede slechts aanduiden, dat de Heer van geuns niet kan gezegd worden een onbevoegd regter te wezen.
Het geschrift, dat wij aankondigen, is geenszins van belangrijkheid ontbloot, en als wij over het gelezene nadenken, dan schijnt ons het regt naar den Heer alberda over te hellen. De stijl van het werk is onderhoudend

{==404==} {>>pagina-aanduiding<<}
en de bewijstrant overtuigend. De Heer alberda toont een man te zijn van grondige kennis in zijn vak, en is de rigting van het onderwijs de eenigste reden van zijn aftreden uit de betrekking tot het Instituut te Amsterdam, dan is het zeer te bejammeren, dat er in ons Vaderland geen tweede Instituut is, voor blinden van méér gegoeden stand. Het mag wel zonderling heeten, dat wij, bij het groot getal kostscholen enz., geen bijzondere school aantreffen om blinden, wier middelen dit gedoogen, tot eervolle betrekkingen in de Maatschappij op te leiden. Misschien is het aantal der blinden onder meer gegoeden daartoe te gering.
Wij zijn echter eene technische rigting van het onderwijs geenszins toegedaan. Het oude spreekwoord luidt: ‘een blind mensch is een arm mensch.’ - Men is bezig eenige oude spreekwoorden zoo als bijv.: ‘eens burgemeester, altijd burgemeester;’ - op te ruimen. wij zouden ook den blinde niet meer arm willen noemen. Hij behoeft niet arm te zijn, en het is de schuld der zienden als hij arm is. Dat deze vlek niet lang meer op ons kleve! Geen onderwijzer diende toegelaten te worden, die niet ook met het onderwijs van blinden bekend ware. Mist de blinde zoo veel; mist hij de aanschouwing der Goddelijke Natuur, die hem omringt, en van het uitspansel, dat onuitwischbare teeken eener eindelooze magt en grootheid; mist hij de aanschouwing zijner ouders, zijner bloedverwanten en vrienden, en van zoo vele duizenden voortbrengselen van kunst,.... dat hem dan eene vergoeding worde geschonken in het heldere begrip van dat alles: in de ontwikkeling zijner vermogens; opdat hij ten minste de overige genietingen des levens deelachtig worde; dat hij, voor gebrek bewaard, zijn eigen brood ete; het gemis van een onwaardeerbaar zintuig zoo min mogelijk gevoele, en ook voor hem de weg ontsloten zij om rang, eer en onderscheiding in de Maatschappij te verwerven! - Bij al de voorbeelden, in dit geschrift en elders aangewezen, valt aan de mogelijkheid eener zoodanige ontwikkeling der blinden niet te twijfelen. Dat wij dan hierin dankbaar mogen be-
{==405==} {>>pagina-aanduiding<<}
vonden worden, wij die zien, en ons aldus het edelste onzer zintuigen waardig toonen!

l.h.v.




Het blinde kind. Handleiding voor ouders van blinde kinderen, onderwijzers en leeraars van de godsdienst, enz. door J.J. Alberda. Te Leyden en Amsterdam, bij J.H. Gebhard en Comp. 1850. In gr. 8vo. f :-60.

De Heer alberda volbrengt in dit boekje zijne belofte, in het vorige geschrift gedaan, om tot het onderwijs van blinden eene Handleiding te leveren. Na hetgeen Ref. hierboven gezegd heeft, valt, omtrent zijn oordeel over dit werkje, wel niet te twijfelen.
De Handleiding stelt ouders en onderwijzers in staat, den blinde op te leiden tot de bevatting van hoogere intellectuëele en ligchamelijke oefeningen. De aanwijzingen zijn eenvoudig en daarom bevattelijk. Daar de Schrijver belooft eene meer uitgebreide Handleiding voor Onderwijzers van blinden te leveren, kunnen wij ons onthouden van eene aanmerking, waartoe de beknoptheid anders aanleiding zou geven.
Het is eene physiologische daadzaak, dat de overige zintuigen eens blinden gewoonlijk meer ontwikkeld worden; ja, zelfs van stonden aan die meerdere vatbaarheid openbaren. Dit is echter geenszins dáárin gelegen, dat de overige zintuigen eene volmaaktere vorming ontvangen hebben, maar dáárin, dat zij reeds dadelijk meer geoefend worden, en de ondervinding toch is de bron van alle zintuigelijke ontwikkeling: Dit moet wel in het oog worden gehouden. Men zal echter nimmer kunnen toestemmen, dat de blinde voor dezelfde intellectuëele ontwikkeling vatbaar is als de ziende, ceteris paribus, want hem ontbreken middelen tot uitbreiding zijner kennis, die de ziende bezit, en de veelheid der middelen maakt de bereiking van het doel gemakkelijk.
Bij het onderwijs der blinden moet dus op den voorgrond staan, hem al datgene duidelijk te maken, wat men

{==406==} {>>pagina-aanduiding<<}
door het gezigt waarneemt, en dat wel, zooveel mogelijk, door álle zintuigen, opdat zij allen, als 't ware, een deel der eigenschappen van het gezigt ontvangen. Dit zal bewaren voor eene te hooge en daardoor ziekelijke ontwikkeling van een éénig zintuig, en zal tevens den blinde eenen ruimeren kring van waarneming aanbieden.
Wat in dit boekje over het onderwijs van blinde kinderen wordt gezegd, schijnt allezins doelmatig, en Ref. kan gerustelijk deze Handleiding aan Ouders en Onderwijzers aanbevelen. - Hij dringt er op aan, dat elke belanghebbende 't zich aanschaffe en 't leze. En ook als eene bijdrage voor ongelukkige natuurgenooten hebbe het werkje een ruim debiet. Vorm, inrigting en uitgebreidheid maken het voor allen toegankelijk.
Ref. zal in geene opsomming der behandelde zaken treden; hij is geen onderwijzer van blinden en gevoelt zich voor eene juiste beoordeeling van het practische ongeschikt, maar meent toch gronden genoeg te hebben om zijne aanprijzing te kunnen verdedigen.

l.h.v.

Zonderlinge avonturen van den schout Klemm en zijn neef Tolle op hunne spoorwegreis naar den Bloksberg. Eene merkwaardige geschiedenis. Naar het Hoogduitsch van C. Mücke. Te Amsterdam, bij H. Frijlink. 1849. In gr. 8vo. 277 bl. f 2-90.

De avontuurlijke titel en het kluchtige begin deden ons een boek verwachten met allerlei grappen en lachverwekkende ontmoetingen, min of meer in den smaak van knigge's Reis naar Brunswijk, die ongeveer op dezelfde plaatsen brengt. Maar al spoedig bemerkten wij, dat dit slechts inkleeding is van een alleraangenaamst en allernuttigst volksboek, gelijk het dan ook als zoodanig, volgens het voorberigt, in Duitschland is uitgegeven.
Een dorpsschout en zijn neef hebben een lot uit de loterij getrokken; de sensatie, die dat in het dorp geeft, wordt geestig beschreven; zij besluiten daarvoor een uit-
{==407==} {>>pagina-aanduiding<<}
stapje te maken, vooral om eens op eenen spoorweg te reizen, waarvan zij zich geen denkbeeld kunnen maken. Op die reis komen zij in aanraking met eenen kundigen mijnöpzigter, die hun de werking der stoomkracht, de wonderen der schepping in de grootste en kleinste dieren, den mijnärbeid en eene menigte van soortgelijke zaken verklaart, en toont; met wien zij te naauwer nood aan een groot levensgevaar in eene ijzermijn ontsnappen, en van wien zij aan het slot afscheid nemen, om naar hun dorp terug te keeren. Al die gesprekken, uitleggingen en opmerkingen zijn zoo populair en belangrijk, dat wij het zeer goed vertaalde boek met den ruimsten lof aanprijzen. Het is geheel iets anders, en iets vrij wat beters, dan een gewone Roman, waarvan het alleen eenigzins den vorm heeft. Voor het platte land en den zoogenoemden burgerstand is het eene voortreffelijke lectuur.





Korte schets der Grieksche en Romeinsche Mythologie, door J.J. de Gelder, Philos. Theor. Mag. Lit. Hum. Doctor. Derde druk, naar de behoefte van den tegenwoordigen tijd geheel omgewerkt. In 's Gravenhage en te Amsterdam, bij Gebroeders van Cleef. 1850. In gr. 8vo. f 1-50.

Volgens onze overtuiging behoort de mythologie tot die onderdeelen van de studie der oudheid, waarvan aan jonge lieden slechts de hoofdresultaten moeten medegedeeld worden. Die er zijn hoofdvak van maken wil, moge zich in het nasporen en verklaren der oude godenleer verdiepen; voor het verstaan der voornaamste schrijvers is eene oppervlakkige kennis voldoende. Daarom keuren wij het zeer goed, dat de mythologie zoo veel mogelijk in den vorm van een compendium aan de jeugd wordt voorgedragen. Onder de compendia voor Grieksche en Romeinsche mythologie, verdient het werkje, dat voor ons ligt, met onderscheiding genoemd te worden, vooral na de verbeteringen, die in dezen druk zijn aangebragt.

{==408==} {>>pagina-aanduiding<<}
De Schrijver zegt omtrent die verbeteringen in zijn voorberigt het volgende:
Vooreerst heeft hij, bij de herziening van zijnen arbeid, de ondervinding, die zijn werkkring hem geeft, geraadpleegd. Verder heeft hij de vorderingen der wetenschap zich ten nutte gemaakt, en vooral het groote werk over Griekenland van limburg brouwer gebruikt. De Romeinsche en Grieksche mythologie heeft hij te zamen behandeld, doch meer dan vroeger het onderscheid tusschen Romeinsche en Grieksche mythen aangegeven. De allegorische verklaringen der vroegere en latere wijsgeeren heeft hij weggelaten. De voornaamste goden zijn meer overeenkomstig de Theogonie van hesiodus gerangschikt. Eindelijk is met meerdere naauwkeurigheid aangewezen, wat zich Grieken en Romeinen in elken god voorstelden. Het geheele plan van het werk is onveranderd gebleven, en ook de omtrekken der godenbeelden zijn behouden.
Deze verbeteringen maken het boekje nog bruikbaarder, dan het te voren was. Met dat al zijn er naar ons oordeel nog eenige punten, die bij eene volgende uitgaaf herziening zouden behoeven. Wij willen ze kortelijk aanstippen.
Blz. 1. Mythen zijn enz. De hier gegevene definitie van mythen is niet ruim genoeg. Ook komt het woord toevallig hier niet te pas. De volgende definitie is eene poging, om het begrip van mythen naauwkeuriger uit te drukken.
Mythen zijn verklaringen van verschijnselen in de natuur of onder de menschen; welke verklaringen onwillekeurig door gebrek aan verstandsöntwikkeling en door overwigt der verbeeldingskracht den vorm van een verhaal hebben aangenomen.
Blz. 6. Geen wonder dus... lagere afkomst. Een dergelijk onderscheid werd ook bij de Grieken gemaakt, gelijk onder anderen uit den hoogen rang van de twaalf voornaamste goden blijken kan. Zie blz. 92 (1).
Blz. 13. Oudtijds werd zij door een ruwen steen afgebeeld. Waarschijnlijk was dit met alle goden het geval.

{==409==} {>>pagina-aanduiding<<}
Vóór dat de beeldhouwkunst was uitgevonden, moest men, om een zinnelijk teeken van de godheid te hebben, wel tot zulk een eenvoudig hulpmiddel zijne toevlugt nemen. Zie de wette, Lehrbuch der Hebräisch-Jüdische Archäologie, § 192.
Blz. 16 (1). juvans pater. Eens vooral zij aangemerkt, dat ciceroos afleidingen van de namen der goden juist geen authentiek gezag hebben. Ware het niet beter ze maar op ééne lijn met de allegorische verklaringen der wijsgeeren te zetten, en weg te laten?
Blz. 19. § 13. Om de Romeinen... te veroorloven. Hier komt nog bij, dat de Romeinen te weinig scheppende verbeeldingskracht hadden, om veel mythen te verzinnen. Daarom namen hunne dichters de Grieksche mythen over.
Blz. 19. § 14. De diepzinnige godsdienstleer van den dichter orpheus. Zou hierop niet de noot (2) op blz. 161 toepasselijk wezen? Wat hier verder van de Kretensers staat, klinkt wat te Euhemeristisch, om het niet even als de andere allegorische verklaringen te behandelen.
Blz. 20. § 15. Hij is almagtig. Hierop is wel wat af te dingen. Zie il. XVI, 435 sqq. In het voorbijgaan zij opgemerkt, dat het noodlot bij homerus, naar ons inzien, geen afzonderlijk wezen is, maar het raadsbesluit der gezamenlijke goden, waaraan iedere god, zelfs jupiter, onderworpen is, en voor welks volvoering alle goden moeten zorgen. Zie b.v. il. XX, 300 sqq., XXII, 177 sqq.
Blz. 21. § 16. die de heeren der aarde schier tot goden verhief. Dit zal wel moeten zijn: die [de bekroonden] schier tot de goden, de heeren der aarde, verhief. Zie hor. Od. I. 1. vs. 6.
Blz. 23 (3). meent plato. De woordäfleidingen van plato in den Cratylus zijn grootendeels te gek om alleen te loopen. Wij houden dat boek voor eene bespotting van de etymologen zijner dagen.
Blz. 29. Voordat de Romeinen magtig ter zee werden. Neptunus equester was echter voor de Romeinsche ridders belangrijk genoeg. Men vergete hier de spelen ter

{==410==} {>>pagina-aanduiding<<}
eere van consus niet, waarbij de Sabijnsche maagden geroofd werden.
Blz. 34. § 35. wel bekende, doch verafgelegene. Minder de verwijdering dan wel de afzigtelijkheid, het vulkanische karakter dier oorden schijnt ze tot ingangen van de hel gestempeld te hebben. Zie § 37.
Blz. 50 (1). Gesteld dat het ding echt is. Livius XL, 29, pleit zeer voor de onechtheid.
Blz. 52. Ziedaar! op welke wijze enz. Deze voorstelling van het orakel van Delphi komt ons minder juist voor. Het bekende ‘nil nefas oracula suadent’ neemt er reeds eenigzins voor in. Zie ook herod. VI. 86. Het is niet onmogelijk, dat oudtijds de priesters-zelven aan de goddelijkheid des orakels geloofden, en in dien waan gebragt werden, doordien de damp van het hol de Pythia eenen magnetischen toestand veroorzaakte. Zie herod. I, 47. Zonder iets dergelijks aan te nemen, is het onverklaarbaar, dat het orakel zich zoo lang staande hield.
Blz. 52. § 53. zijne meest gewone bijnamen. Hier is de vérschietende vergeten.
Blz. 56. § 56. Ephesus. Was die diana van Ephesus niet eene geheel andere godin dan de Grieksche artemis? Zie § 57 op het einde. Limburg brouwer, Hist. de la Civ. II. v. p. 303.
Blz. 58. § 59. volgens eene andere overlevering. Aeschylus (Eumen. 620, 621 en 692, ed. bothe) schijnt het geheele verhaal van metis niet geweten of niet aangenomen te hebben.
Blz. 66. zij beminde. Onder de minnaars van venus moet vooral anchises niet vergeten worden.
Bl. 75. § 77. de geletterden. Dit ging natuurlijk zoo ver als het voeten had. De wijsgeeren althans zullen zich wel niet aan dien dag gebonden hebben.
Blz. 80. ja zelfs bij de Galliërs en oude Germanen. Het is bekend, dat de Grieken en Romeinen overal hunne goden meenden weder te vinden, en bij het beoordeelen van andere godsdiensten van het denkbeeld uitgingen, dat er maar ééne godsdienst bestaat, doch onder verschillende vormen. Zij gaven ook al ligt de namen

{==411==} {>>pagina-aanduiding<<}
hunner goden aan goden van andere volken, die met de hunne slechts eenige punten van overeenkomst hadden. Zoo meenden zij dan ook bij de Galliërs en de Germanen eenen god te vinden, die met hunnen mercurius overeenkwam. Met dat al betwijfel ik zeer, of die overeenkomst bijzonder sterk geweest is, daar mercurius van top tot teen een Griek was. Zie limburg brouwer, Hist. de la Civ. II. v. p. 308.
Blz. 81 (2). De hier vermelde afleiding is ongetwijfeld een product van de allegorische interpretatie. Het begrip der geheele natuur is veel te wijsgeerig voor Arcadische herders.
Bl. 82. Vandaar werd pan de veroorzaker van ongegronde vrees genoemd. Ik zoek de reden daarvan meer in zijne hoedanigheid van Arcadischen boschgod. In een bergachtig, boschrijk land is ook zonder krijgstrompetten, vooral des nachts, voor bijgeloovige menschen gelegenheid genoeg om zich angstig te maken.
Blz. 88. § 89. Onder de daden van bacchus moest zijn bevechten van rhoetus, dien hij opät, vooral niet vergeten wezen. Zie hor. Od. II. xix. 21 sqq.
Blz. 94 (1). Dat lucretius slechts acht daden van hercules opnoemt is geen bewijs, dat hij er niet meer wist; want hij had voor zijne vergelijking alleen die daden noodig, waarbij hercules gevaarlijke monsters had neêrgeveld.
Blz. 102. § 97. Het zij hier, het zij in § 145 had ook talthybius moeten vermeld worden. Zie herod. VII. 134.
Blz. 110. § 106. Ofschoon hesiodus. Dat aurora eene dochter van den nacht en tevens de voorloopster van den dag genoemd wordt, is volstrekt niet tegenstrijdig, maar geheel uit de natuur genomen.
Blz. 111. § 109. Dat iris de regenboog en tevens de bodesse der goden is, laat zich zeer ligt vereenigen, daar de regenboog den hemel met de aarde schijnt te verbinden.
Blz. 119. § 118. Eene allegorische voorstelling. Men moet voorzigtig zijn met de toepassing van dit woord. Allegorie veronderstelt bewustheid, dat de voorstelling

{==412==} {>>pagina-aanduiding<<}
niet letterlijk moet opgevat worden. Hieruit kan moejelijk eene godsdienstige vereering ontstaan, die juist het tegendeel veronderstelt. Dergelijke persoonsverbeeldingen, gelijk ook die van deugden en ondeugden, hartstogten enz. meen ik veeleer daaruit te moeten verklaren, dat de oudheid overal de werking van goddelijke krachten vermoedde, doch het monotheïsmus niet kennende, iedere kracht onder eenen afzonderlijken beschermgeest stelde.
Blz. 122. die in oorlogstijd. Ik houd de gissing voor waarschijnlijk, dat er twee goden van den naam janus moeten onderscheiden worden, een janus quirinus = mars, en een andere, die met saturnus in de gouden eeuw geregeerd had. Zie virg. Aen. I. 293, 294.
Blz. 128. Bellona kan niet onder de later bekend gewordene goden gerekend worden. Zie liv. VIII. 9. X. 19.
Blz. 129. § 127. De schandelijke vrucht der laaghartigste vleijerij. Om evenwel het vergoden dier keizers te kunnen begrijpen, moet in het oog gehouden worden, dat, volgens een Etrurisch bijgeloof, door bepaalde plegtigheden, zielen van gestorvene menschen tot godheden (dii animales) konden verheven worden. Zie k.o. muller's kleine Deutsche Schriften, blz. 175.
Blz. 175. Zeer waarschijnlijk komt ons de meening voor. Deze meening is eene allegorische uitlegging van latere tijden. Wij houden de Sirenen even als de Lorelei voor eene mythe, door de bijgeloovigheid der schippers ontstaan, die de menigte schipbreuken op bepaalde plaatsen aan bovennatuurlijke wezens toeschreven.
Blz. 155. § 145. Cecrops een Egyptisch volkplanter. Dat cecrops een Egyptenaar was, wordt tegenwoordig door velen betwijfeld.
Blz. 159. Taurus, den koninglijken bevelhebber der legermagt. Dit is eene allegorische explicatie, die zich moeijelijk met de gedaante van den Minotaurus laat rijmen.
Blz. 166. Epigonen. Hier zijn twee helden van groot belang vergeten, namelijk diomedes en sthenelus. Zie il. IV, 405 sqq.
Eindelijk hebben wij nog een paar drukfouten opgemerkt.

Blz. 26, § 21,	staat: Derarum,	lees: Dearum.
Blz. 37 (2)	staat: een oudig,	lees: eenvoudig.
Blz. 157	staat: jongste,	lees: jonge.

Al deze aanmerkingen hebben betrekking op bijzonderheden. Over het geheel beschouwen wij, gelijk gezegd is, dit boekje als een der beste compendia van mythologie, die in onze taal gevonden worden.

d. burger, jr.





{==413==} {>>pagina-aanduiding<<}

Boekbeschouwing.

Christelijke Avondoverdenkingen, aan huiselijke stichting gewijd. Door A. Radijs, Predikant te Doesborgh. Te Amsterdam, bij D.H. Fikkert. 1849. In kl. 8vo. 352 bl.; in carton, best papier f 2-50; gewoon papier ingenaaid f 1-80.

De bezitters der Christelijke Morgenoverdenkingen, van denzelfden Schrijver, zullen ook met deze Avondoverdenkingen wel reeds zijn bekend geworden. De bloote opgave van den inhoud en mededeeling van eene proeve, die wij hier laten volgen, zullen gewis voldoende zijn, om 't werk ook bij anderen de bekendheid te doen erlangen, die het verdient. De Eerwaarde Schrijver handhaaft er op nieuw den roem in, dien hij reeds voorlang, door 't uitgeven van echt godsdienstige lectuur, te regt verwierf. Zijne opvatting van de leer des Bijbels is de zuiver Evangelische, welke op hare gestadige beoefening in huis en wereld aandringt. De navolgende dertig hoogst belangrijke onderwerpen worden in de avondoverdenkingen behandeld: Eenzaam nadenken; - Zelfkennis; - De eeuwige Ontfermer; - Jezus christus; - Jezus de hoogste leeraar; - Innige zamenhang tusschen Jezus leer en persoon; - Dien ik ook eenen Afgod? - Ergernissen; - Naauw verband tusschen de vergeving der zonden en de liefde tot God; - Het gevaarlijke van met zondige gedachten te spelen; - De mensch wikt, God schikt; - Waarom blijven onze goede voornemens vaak zonder gevolg? - De ware vrijheid alleen door christus; - Christelijk geduld; - jezus verheerlijking op den berg; - Het geloof maakt zalig; - Het onmogelijke en mogelijke om zalig te worden; - Elia, een voorbeeld van regt vertrouwen op God; - Ik ben een vreemdeling op aarde; - Teleurstellingen; - Honger en dorst naar de geregtigheid; - Paulus zielstemming bij den aanblik zijns doods; -
{==414==} {>>pagina-aanduiding<<}
Het zwak geloof aan God; - Wat betaamt den Christen in dezen, ook in het godsdienstige, veel bewogen tijd; - Het Christendom eene
godsdienst voor elken leeftijd; - Het vreeselijke der zonde; - De hooge waarde en het zekere der zondenvergeving; - De zondelooze jezus, onze verlosser van de zonde; - Werk ik Gods geest ook tegen? - Wien is het Evangelie van christus regt verstaanbaar? - Wat kunnen de kinderen des lichts van de kinderen der wereld leeren? - Boven elke overdenking staat, bij wijze van motto, eene korte aanhaling uit het Oude of Nieuwe Testament, waarvan de Schrijver telkens een goed gebruik maakt. Als proeve van levendigen, gemoedelijken, dikwerf sierlijken schrijftrant deelen wij een paar bladzijden mede uit de 24ste overdenking: Het Christendom eene godsdienst voor elken leeftijd. Tot motto is boven deze overdenking geplaatst: 1 joh. II:13: ‘Ik schrijf u, vaders! want gij hebt Hem gekend, die van den beginne is. Ik schrijf u, jongelingen! want gij hebt den booze overwonnen. Ik schrijf u, kinderen! want gij hebt den Vader gekend.’ - ‘Ik schrijf u, jongelingen! want gij hebt den booze overwonnen! Andere behoeften, dan de man en de grijsaard, heeft de jeugdige mensch, die uit de jaren der kindschheid tot die des vrijeren levens is overgegaan. Wel is hij niet altijd vrij van bezwaren; ook in den jeugdigen leeftijd vlieten tranen, even gelijk over de helderste dagen der lente vaak sombere nevelen zweven, en de bloemen der sneeuw zich vereenigen met de bloesems van het geboomte. Maar die tranen vloeijen niet lang, en meestal kenteekent zich die leeftijd door vreugde en genot. Dan heeft nog alles een lagchend aanzien, en werpt de zon hare vriendelijke stralen op het effene pad. Duizende stemmen roepen tot een vrolijk levensgenot, en het hart is geneigd, om naar die stemmen te hooren en zich voor de vreugde geheel te openen. Men is nog te weinig
voortgegaan, om al het bittere, aan 's menschen bestaan verbonden, regt te kennen. Maar ziet, onder de bloemen, op het effene pad gestrooid, loert de slang der verleiding, die vaak onverwachts den jeugdi-
{==415==} {>>pagina-aanduiding<<}
gen mensch omslingert, zijn hart vergiftigt, zijnen vrede en zijne vreugde verwoest. Wat van den man en grijsaard geldt, geldt vooral van hem, dat woord vol diepe wijsheid: “een iegelijk wordt verzocht, als hij van zijne eigene hegeerlijkheid afgetrokken en verlokt wordt.” Zijn leeftijd, hoe schoon ook in vele opzigten, is gevaarvol, ja, denkt men aan dat alles, waaraan hij is blootgesteld, dan grenst het bijna aan het wonderbare, dat er nog zoo veel waars, goeds en edels uit zijn binnenste ontkiemt.
In den kamp, die hem wacht, heeft de jeugdige mensch kracht noodig, ten einde staande te blijven in den boozen tijd. Opwekking van moed en versterking van vertrouwen zijn behoeften voor den grijsaard en den man; maar minder voor hem. Zijne borst, waarin het hart zoo vurig klopt, bezit beiden nog, ja, bij hem is eer eene overmaat dan gebrek van dezelven te vreezen. Hij moet tot matiging en omzigtigheid, tot waakzaamheid en zelfbeheersching worden aangespoord. En waar zal hij die aansporing vinden? De godsdienst des Christendoms kan hem zoo geheel geven, wat hij noodig heeft, en daarop wijst dan ook johannes: ik schrijf u, jongelingen! want gij hebt den boozen overwonnen. Of kon hij door den boozen, die in den bijbel steeds wordt voorgesteld als de oorsprong van het zedelijke kwaad, wel iets anders verstaan dan dat alles, wat dit kwade voortbrengen en het jeugdige hart verstrikken kan? De jongelingen, tot wie hij zijn woord rigt, kenden bij ervaring de verzoekingen des levens, maar ook de kracht, welke het Evangelie instort, om ze te overwinnen.
Zoo was het toen, en zoo is het nog. Is de jeugdige mensch zich zelven bewust, dan weet hij het ook, dat zijne zinnelijkheid rusteloos werkzaam is, om het zwakke hart door het bekoorlijke des levens weg te slepen en tot de zonde te verleiden. Ja, wie is er, die niet reeds het slagtoffer dier verleiding geworden is? Zou hij den Vader van alle barmhartigheid niet danken, en zouden zijne ouders en vrienden het niet evenzeer doen, dat er in de godsdienst des Christendoms eene kracht ligt

{==416==} {>>pagina-aanduiding<<}
en blijft liggen, die hem in staat stelt, den boozen te overwinnen en hart en wandel rein te bewaren? Zij toch wijst hem den weg aan, dien hij naar Gods wil te bewandelen heeft, maakt hem met de pligten bekend, wier volbrenging voor zijne rekening ligt. Zij predikt waarheden, die bij een innig en hartelijk geloof, niet anders kunnen, dan krachtig opwekken tot den strijd tegen het kwade en tot den lust voor het goede. Zij stort vooral liefde in en verligt door dit gevoel allen, en dus ook den jeugdigen mensch de moeijelijkheden aan getrouwheid verbonden. Zij vordert niets dan hetgeen regt, billijk en goed is, en hecht aan deszelfs volbrenging niet alleen de goedkeuring des gewetens en aardschen zegen, maar vooral de rijke vadergunst Gods en de blijde hoop des hemels. Zij wijst op jezus, die als kind, als jongeling en man in alles volmaakt was, en dus voor allen, ook voor hen, die de zoo schoone bane des jeugdigen levens bewandelen, het beste voorbeeld is. Zij wijst op het gebed, als het veiligste middel om den storm der driften te beteugelen, den geest met heiligen ernst te vervullen, het geloof aan God, aan zijne alwetendheid en nabijheid te versterken, en zich van zijne almagtige hoede te verzekeren. De godsdienst door mozes en de Profeten verkondigd, kon eenen jozef, eenen david, eenen obadja, eenen daniël en zoo vele andere jeugdige Israëliten doen staande blijven te midden van de zwaarste beproevingen. En zou dan de veel volmaaktere godsdienst des Evangelies, die in haren hoog verheven Stichter, in zijn vlekkeloos voorbeeld, in zijne alöpöfferende liefde en de liefde des Vaders, zulk eene krachtige aanbeveling heeft, zulks niet veel meer kunnen?’
Taal en stijl zijn zuiver, de correctie is net; een aantal leesteekens echter hadden wel gemist kunnen worden.
Wij wenschen het werk in alle huisgezinnen, opdat velen hunne avonden door zulke echt godsdienstige overdenkingen mogen heiligen.

† -.





{==417==} {>>pagina-aanduiding<<}

Uw koningrijk kome! Een vraagboekje over de geschiedenis van het Godsrijk, volgens den Bijbel. Door U.W. Thoden van Velzen. Tweede vermeerderde uitgave. Te Leeuwarden, bij G.T.N. Suringar. 1849. In kl. 8vo. 101 bl. f :-40.

Met welk regt deze tweede uitgave eene veel vermeerderde en omgewerkte heeten mag, kan Rec. niet beoordeelen, daar hij zich niet herinneren kan, de eerste uitgave van dit vraagboekje ooit gezien te hebben. Dit neemt echter niet weg, dat hij het, zoo als het thans in het licht verschenen is, ruimschoots kan aanbevelen. Het munt in menig opzigt uit. Het plan, waarnaar het vervaardigd is, herinnert de boekjes van vader egeling, die zoo grooten opgang hebben gemaakt. Na eene inleiding over Gods openbaring aan de eerste menschen, omvat het, in twee Afdeelingen, die over het Oude en Nieuwe Verbond handelen, de gansche geschiedenis van het Godsrijk op aarde, volgens den Bijbel. In de eerste Afdeeling komen de grondslagen en de oprigting van het Godsrijk onder één volk, de ontwikkeling van het Godsrijk in Israël, en het verval van het oude met de voorbereiding van het nieuwe Godsrijk, ter sprake, waarbij zelfs de voorbereiding der heidenen niet vergeten is. De tweede en uitvoeriger Afdeeling wijst dan in de geschiedenis van den Heer den grondslag aan van het Godsrijk voor alle volken, draagt de Kerkelijke geschiedenis voor als het verhaal van de stichting en uitbreiding van het Godsrijk op aarde, en omvat tevens, in eene beknopte voorstelling van christus, den weg, de waarheid en het leven der gemeente, de Christelijke geloofs- en zedeleer. Er straalt allerwege in dit boeksken eene regt heldere en Evangelische denkwijze door, en er ligt deugdelijke studie bij ten grondslag. Aan rijkdom van inhoud en bestemdheid van uitdrukking ontbreekt het niet. Eer wordt den leerlingen hier te veel, dan te weinig aangeboden. Het standpunt eindelijk, waarop de Schrijver staat, is

{==418==} {>>pagina-aanduiding<<}
dat des geloofs, en de kleur, die zijn geschrift draagt, is die der gematigde Groninger school.
Wil men, na deze lofspraak, eene en andere aanmerking, waartoe de stof in overvloed voorhanden is? Wij zouden hier gaarne iets hebben aangetroffen over den Bijbel, welks leiddraad zoo veel mogelijk gevolgd wordt, en de Bijbelboeken, en wenschten wel, dat aan de voordragt der Christelijke geloofs- en zedeleer, in navolging van egeling, eene derde Afdeeling ware ingeruimd, waardoor het boeksken in bruikbaarheid zou gewonnen hebben. Ook komt het ons voor, dat van de 25 lessen geene 15 hadden moeten bestemd zijn voor hetgeen aan het Nieuwe Verbond voorafgaat, terwijl al het overige, dat hoofdzaak is, in 10 lessen is zaamgedrongen. Daarvan is dan ook het gevolg, dat laatstgenoemde lessen ongelijk grooter van omvang en rijker van inhoud zijn dan de vroegere. Dit geldt vooral van de 17de en 21ste les en van de drie laatste lessen, die onmogelijk binnen hetzelfde tijdsbestek, als de eerste, kunnen afgehandeld worden. Voorts betreuren wij het, dat sommige antwoorden te uitgebreid en te ingewikkeld zijn, om memoriter te worden opgezegd, en dat verreweg de meeste geen volledigen zin bevatten: een hinderlijk gebrek, aan vele soortgelijke boekjes eigen. Soms stuitten wij op min voegzame uitdrukkingen, als: type, toefplaats enz. En wat sommige bijzonderheden, die hier voorkomen, betreft; wij begrijpen b.v. de zonderlinge onbeantwoorde vraag niet: Waarom noemt jezus de vorming tot zijne discipelen eene indompeling in het wezen des Vaders, des Zoons en des H. Geestes? waarbij naar matth. xxviii: 19, vergel. Rom. vi: 3, verwezen wordt, en kennen evenmin de exegetische resultaten, die regt geven, om van de wet der tien geboden te zeggen, dat de eerste tafel de vijf geboden jegens God bevat, de tweede tafel de vijf geboden jegens onze
naasten, en dat elk der geboden der tweede tafel beantwoordt aan het daar tegenover geplaatst gebod der eerste, waarbij eene alzoo ingerigte opgave der tien geboden gevoegd is. Hoe dit echter ook zij, wij nemen

{==419==} {>>pagina-aanduiding<<}
van den lof, aan dit vraagboekje gegeven, in weerwil dezer aanmerkingen, niets terug, bevelen het met vrijmoedigheid aan de aandacht onzer medebroeders, wenschen hun, en den Heer u.w. thoden van velzen, den hulpprediker op de Bergumerheide in het bijzonder, vele leerlingen toe, vatbaar genoeg, om er met vrucht gebruik van te maken, en bidden over dat gebruik in de Vaderlandsche gemeenten Gods besten zegen af.

Bijbelsche geschiedverhalen voor scholen en huisgezinnen, in tweemaal twee-en-vijftig lessen. Uit het Hoogduitsch, naar de 63ste uitgave. Tweede vermeerderde druk. Te Nijmegen, bij D.J. Haspels. 1849. In kl. 8vo. 170 bl. f :-45.

Zoo éénig leerboekje over de bijbelsche geschiedenis op den naam van Bijbelsch aanspraak heeft, wij aarzelen niet dit eervol epitheton aan het werkje te verbinden, welks titel hier boven staat. Het is eene bijbelsche geschiedenis, niet geprangd in de bijzondere opvatting des Auteurs, maar los en vrij uit den Bijbel gegeven. De Bijbel alleen spreekt tot het kinderlijk verstand en hart. Wij benijden den Schrijver de gelukkige gave, om de geschiedenis zoo juist en bevattelijk en tevens zoo volledig weder te geven, en prijzen den Vertaler, die dezen kleinen kinderbijbel in onze taal zoo wèl heeft overgebragt. Het werkje zal onder de goede leerboekjes van dien aard zich eervol handhaven. In Duitschland heeft het 63 uitgaven beleefd, in meer dan 100,000 exemplaren verspreid, en het is reeds in elf talen, zelfs in het Hindostansch en Chineesch overgezet.
Dit dubbel leesboekje is bestemd voor kinderen tot twaalfjarigen leeftijd; doch ook velen, die de twaalf jaren reeds te boven zijn, zullen het met vrucht gebruiken. Het bevat tweemaal 52 lessen over het Oude en Nieuwe Testament. De Vertaler heeft aan het slot van elke les een bijbelspreuk, of een vers uit de berijmde Psalmen, of uit de Evangelische gezangen gevoegd. Zijne

{==420==} {>>pagina-aanduiding<<}
keus is goed en met smaak gedaan, en zal ieders bijval wegdragen.
Dat er reeds een tweede druk van is verschenen, getuigt het best, dat Schrijver en Vertaler niet te vergeefs hebben gearbeid.

Vreest niet, ik ben het! of de stem van Jezus in den storm. Door Newman Hall, B.A. Uit het Engelsch. Naar de 32ste uitgave. Te Amsterdam, bij W.H. Kirberger. 1850. In kl. 8vo. 74 bl. f :-30; de 25 exemplaren f 6-50.

Zijn we wèl onderrigt, dan is dit boekje de eersteling van een jeugdigen uitgever, die 't voornemen heeft, meer stukjes in dit genre te ondernemen, ten einde er den godsdienstigen zin onder het volk door te helpen bevorderen. Wij prijzen 't zeer, dat een jong beginner geene fortuin zoekt in het verspreiden van lektuur, die effekt maakt door het kwaad, dat zij sticht, maar zijne pers bestemt voor de godsdienstige en zedelijke opvoeding des volks, en heeten zijn eersteling welkom, die wèl is uitgevoerd en matig van prijs. Het werkje zal met stichting en nut gelezen worden. Eenvoudig en hartelijk is de toon, en Evangelisch de geest, die het geheel doorademt. Het is een boekje, dat in droefenis, onzekerheid of ramp wezenlijk bemoedigt en vertroost. Tot eene proeve van den geest en den stijl diene het volgende: ‘op de bemoedigende stem van jezus, ik ben het, vreest niet! bekwamen de discipelen spoedig van hunnen schrik. Het is geen spooksel, geen wrekende engel, geene der magten van de duisternis; ik ben het - uw Meester, uw beschermer, uw vriend: vreest niet! Welk eene vertroosting moet dat niet hebben verwekt onder het bedroefde scheepsvolk! Niets is er dat de smart van bedroefde geloovigen zoo zeer verzacht als de stem van den Heer, zeggende: Ik ben het. In elke wederwaardigheid, in elke smart is hij tegenwoordig. Nooit zijn wij alleen. Onze beste vriend is altijd in onze na-
{==421==} {>>pagina-aanduiding<<}
bijheid. En niet alleen is Hij met ons in de stormen, maar Hij zendt ze ons en bestuurt ze. Wij zijn maar al te zeer geneigd om onze moeiten alleen aan bijkomende oorzaken toe te schrijven, en Hem uit het oog te verliezen, zonder wiens toedoen geen muschje op de aarde valt. De menschen zeggen: Het was toeval, of, men moet dat toeschrijven aan de werking van algemeene natuurwetten, of, een
vijand heeft dit gedaan. Jezus zegt: Ik ben het. Van hoe veel invloed de menschelijke spitsvondigheid en de natuurwetten ook mogen zijn, er is een oppermagtige Bestuurder, zonder wiens toelating en leiding geen voorval geschiedt. Zonder des menschen vrije werking te belemmeren, of ook de(n) gewone(n) loop der natuur te hinderen, blijft de eigen uitspraak van den Zaligmaker in den volstrekten zin waarachtig: Mijn vader werkt tot nu toe, en ik werk ook. Bij elke gebeurtenis, zij moge naar des menschen schatting van belang of gering zijn, spreekt Hij en zegt: Ik ben het. In armoede: Ik ben het. In ziekte: Ik ben het. In benaauwdheid: Ik ben het. In verliezen: Ik ben het. Van welken aard de storm ook zij, van welken kant de orkaan ook opsteke, jezus zegt steeds: Ik ben het. Niet alleen, wanneer de wateren op hunne spiegelgladde oppervlakte elke schaduw terugkaatsen, terwijl eene onbewolkte zon licht en vrolijkheid om haar heen verspreidt, - maar ook, dan, wanneer de wolken zamenpakken, de nacht stikdonker is, de storm loeit, de donder ratelt, de zeeën koken, en schrikbarende golven zich verheffen, alsof zij den vertwijfelenden discipel zouden verzwelgen.

Als voor der stormen stem de wolken vlugten, 
En land en zee in barensweeën zuchten. 

Zelfs dan te midden der duisternis kan het oog des geloofs den Heer ontwaren, terwijl Hij daar met majesteit op de wateren wandelt, en te midden van de schuddingen der elementen zijne nog zachte stem vol waar-
{==422==} {>>pagina-aanduiding<<}
digheid en liefde gehoord wordt, zeggende: Ik ben het, vreest niet!’




Mijn Christendom, of beknopte aanwijzing mijner opvatting der Godsdienstleer naar de eigene woorden van Jezus Christus, door een' geloovige. Te Amsterdam, bij Gebroeders Diederichs. 1850. In gr. 8vo. 80 bl. f :-75.

Elke godsdienstwaarheid, die in de ontwikkeling der geschiedenis aan het menschdom wordt bekend gemaakt, openbaart zich in eenen bepaalden vorm. In den eersten tijd wordt die vorm te gelijk met zijnen inhoud onbepaald aangenomen. Later wordt de kritiek toegepast en er komen verschillende oordeelvellingen op. Sommigen blijven vorm en inhoud geheel op de wijs hunner voorgangers aannemen. Anderen keuren den vorm af en worden door hunne afkeuring van den vorm er ligt toe gebragt, om ook den inhoud te verwerpen. Zij komen daardoor in strijd met de eerste partij, en worden door deze van noodeloos afbreken beschuldigd, terwijl zij haar van noodeloos vasthouden aan verouderde vormen aanklagen. Naar aanleiding van dezen strijd ontstaat er allengskens eene derde rigting, die beide partijen zoekt te vereenigen door het laten vallen van de betwiste vormen en het verdedigen van den inhoud. Deze derde rigting is, wat het beginsel betreft, de partij van den waren vooruitgang en tevens van het ware behoud. Het is evenwel zeer mogelijk, dat zij mistast in de keus van hetgeen moet vallen en van hetgeen moet bewaard blijven. Daarom verdient al wat van haar uitgaat eene naauwgezette overweging.
Wanneer wij dit op het vóór ons liggende geschrift toepassen, dan blijkt het, dat hetzelve door eenen voorstander van de derde partij is geschreven, en wel door iemand van een bezadigd karakter, die liever wil op-
{==423==} {>>pagina-aanduiding<<}
bouwen dan afbreken, vol ijver voor de goede zaak, en behoorlijk te huis in de heilige schriften. Daarom verdient zijn werk bedaarde overweging, sine ira et studio; te meer, daar hij-zelf zich van alle polemiek en hatelijkheid onthoudt, niemand beleedigt, en dus ook regt heeft, om zonder hatelijkheid of beleediging beoordeeld te worden.
Wij hebben slechts het standpunt van het boekje willen aanwijzen, zonder ons aan eene beoordeeling te wagen. Deze willen wij liever aan de theologen ex professo overlaten. Hier moge nog alleen eene korte inhoudsopgave volgen.
In het voorwoord geeft de Schrijver te kennen, dat ieder vrijheid heeft en verpligt is zijne godsdienstige belijdenis op eigene overtuiging te grondvesten. Daarom verlangt hij, dat ieders meening, en dus ook de zijne, liefderijk geduld worde. Hij wil die aan niemand opdringen, maar slechts in overweging geven.
Hij beschouwt de leer van jezus als voor alle tijden en alle menschen, en is van oordeel, dat zij, zedelijk opgevat, noch met de wijsbegeerte, noch met de wetenschap in strijd is.
Nu volgen eenige voorloopige opmerkingen. De Schrijver verstaat door Christendom ‘de voorstelling van jezus christus omtrent God en de betrekking, waarin de mensch tot de Godheid staat.’ Om die leer zuiver te bekomen maakt hij onderscheid tusschen de leer van jezus en de bijvoegselen der eerste Christenen. De laatste wil hij laten rusten, en alleen de leer van jezus-zelven naar haren innerlijken zamenhang bespreken.
Nu volgen nog zes Hoofdstukken, waarin gehandeld wordt: Over de gesteldheid des Joodschen volks, ten tijde der optreding van jezus christus: Over het zelfbewustzijn van jezus christus: Over de leerwijze van jezus christus: Over het Christelijk Godsbegrip: Over benamingen in het Evangelie, b.v.: Hemel, Hemelrijk, Koningrijk der Hemelen, Zoon van God, Heilige Geest, geloof, bekeering, enz. Ten laatste wordt het Christelijk

{==424==} {>>pagina-aanduiding<<}
leerbegrip, gelijk de Schrijver het opvat, vrij uitvoerig besproken.
Om van het boek eenig nader denkbeeld te geven, willen wij het laatste onderdeel, ten opschrift dragende: Wezen des Christendoms, afschrijven.
‘Hebben wij alzoo den grond der godsdienstleer van jezus christus leeren kennen als te zijn gelegen in het bewustzijn van Gods aanwezen in ons - het geloof - het uitzigt - de hoop - gevende op de bereiking van het doel - de liefde, - dan wordt het wezen des Christendoms behoorlijk uitgedrukt door de woorden van paulus: ‘geloof,’ ‘hoop’ en ‘liefde,’ deze drie: doch de meeste van deze is de liefde. De liefde toch omvat het weten, het willen en het doen, elk in zijnen hoogsten graad van volmaaktheid, welker persoonlijk ideaal wij trachten aan te duiden door de benaming:
god.




XX Stellingen tot aanwijzing der overeenstemming van de Christelijke Godsdienstleer met wijsbegeerte en wetenschap; door een' geloovige. Te Amsterdam, bij Gebroeders Diederichs. 1850. In gr. 8vo. 15 bl f :-10.

De Schrijver, overtuigd zijnde, dat godsdienst en wijsbegeerte, redelijk opgevat, volstrekt niet met elkander strijden, zocht zijne begrippen daaromtrent kortelijk zamen te vatten, ten einde ze voor toetsing en des noods voor geregelde tegenspraak meer vatbaar te maken. Bij iedere stelling heeft hij kortheidshalve, en om verkeerde opvattingen te voorkomen, op vroeger door hem uitgegeven werken, waarin dezelfde punten uitvoerig behandeld zijn, verwezen.
Wij bevelen deze stellingen aan de overweging aller deskundigen, niet twijfelend, of ook zij, die er niet mede instemmen, zullen zich de overweging der daarin ter sprake gebragte punten geenszins beklagen.





{==425==} {>>pagina-aanduiding<<}

Verslag der werkzaamheden van de Vereeniging tot bevordering der inlandsche Ichthyologie. Iste Deel. Te Arnhem, bij I.A. Nijhoff. 1847. In gr. 8vo. VIII, LXVI en 126 bl. f 1-80.

Verslag der werkzaamheden enz. IIde Deel. Bij denzelfden. 1849. In gr. 8vo. XVI en 204 bl. f 2-02.

Sedert 1846 bestaat er in ons Vaderland eene Vereeniging tot bevordering van de kennis der inlandsche visschen en ter verbetering van de Nederlandsche visscherijen. Twee dergelijke vereenigingen voor de kennis der Natuurlijke geschiedenis van ons Land kwamen een jaar vroeger tot stand en gaven tot hare oprigting waarschijnlijk ten deele aanleiding; wij bedoelen die voor de Nederlandsche Flora en de Nederlandsche entomologische vereeniging. De beide laatstgenoemden mogen ondertusschen een grooter aantal leden tellen, en hebben daardoor jaarlijks eene meer talrijke algemeene vergadering, waarin de beoefenaars der wetenschap elkander ontmoeten tot onderlinge mededeeling van ervaringen en opmerkingen over het vak van gemeenschappelijke studie. De redenen van dit verschil zijn misschien niet moeijelijk aan te wijzen. Wanneer de jaarlijksche bijeenkomsten aan eene bepaalde plaats gebonden zijn, mag men verwachten, dat slechts weinigen, wier woonplaats niet in de onmiddellijke nabijheid dier plaats gevestigd is, tot de vereeniging zullen toetreden, en zulks moet in 't bijzonder dan het geval zijn, wanneer die plaats geene groote stad, noch midden in het land gelegen is. Welke moeite de Heer w.p. van den ende zich ook geven moge om te bewijzen, dat het dorp Warnsveld, bij Zutphen, voor de vestiging van de Ichthyologische vereeniging niet ongunstig gelegen is (Iste Deel, bl. xxix en xxx), wij betwijfelen, of hij even zoo over Warnsfeld zoude oordeelen, wanneer hij te Noordwijk, Katwijk, Vlaardingen, of in eenige plaats van Zeeland, Vriesland of Groningen woonde. Behalve deze reden, is de zeer hoog gestelde jaarlijksche contributie misschien eene tweede oorzaak van mindere deelneming.
Wil

{==426==} {>>pagina-aanduiding<<}
derhalve de Ichthyologische vereeniging meerdere uitbreiding verkrijgen, zij zal, onzes oordeels, hare algemeene vergaderingen jaarlijks moeten verplaatsen, en, door eene aanmerkelijke verlaging van de jaarlijksche contributie, aan meerderen de mogelijkheid moeten verschaffen, om tot haar als leden toe te treden; zonder dat zal zij eene locale en in aantal van leden zeer beperkte vereeniging blijven, gelijk zij, na vier jaren bestaan te hebben, gebleven is.
Wij hebben den naam van den Heer van den ende genoemd, omdat werkelijk deze, gelijk de twee verslagen, die voor ons liggen, duidelijk aantoonen, de hoofd-ontwerper en bijkans de eenige werkzame deelnemer der geheele vereeniging is. Noch in de entomologische, noch in de botanische vereeniging bestaat dit verschijnsel. Getuigt zulks aan den eenen kant van den werkzamen ijver van den gemelden beoefenaar der natuurlijke geschiedenis, het is (met bescheidenheid moeten wij zulks opmerken) tevens een blijk, dat de vereeniging eenen verkeerden weg heeft ingeslagen. Eene vereeniging, maatschappij of genootschap, of hoe men het ook noemen wille, moet dit eigenaardige hebben, dat er een zelfstandig levensbeginsel, eene onafhankelijkheid van het personele of individuële in gevonden worde. Mist eene maatschappij die zelfstandigheid, dan kan zij ook haren oprigter nimmer overleven.
Doch wij hebben ons met de lotgevallen der Ichthyologische vereeniging en met hare toekomst eigenlijk niet bezig te houden, en bepalen ons tot de aankondiging der verslagen, die zij ons in deze twee boekdeelen aanbood.
Het eerste deel behelst, behalve het voorberigt, vooreerst een extract uit de Notulen, loopende tot de algemeene vergad. van 7 Julij 1847, en 66 bladzijden beslaande. Hierin worden de aard en de verschillende strekking der vereeniging nader toegelicht in eene aanspraak, door den Heer w.p. van den ende gehouden in de vergadering van 3 Junij 1846 (bl. viii-xxxiv), en door denzelfden een berigt gegeven van het leven en de werkzaamheden van zijnen verdienstelijken vader a. van den ende (in

{==427==} {>>pagina-aanduiding<<}
1768 te Delft geboren, overl. 28 Junij 1846), gelezen in de vergadering van 7 Julij 1847 (bl. lii-lxii). Voorts behelst gemeld Extract een naauwkeurig verslag der boekerij van de vereeniging, die door aankoop en geschenken toen reeds tot 618 boekdeelen was aangegroeid. De daarop volgende mededeelingen hebben meest alle op onderscheidene wijzen van vischvangst en inrigting van vischtuig betrekking, en zijn door gemelden Heer w.p. van den ende opgesteld, met uitzondering eener, door Dr. g. de clercq, jr. te Zutphen ingezondene mededeeling, over de betrekkelijke hoeveelheid stikstof, welke in verschillende dierlijke voedsels gevonden wordt (bl. 41-51).
Het tweede deel vangt wederom met een Extract uit de Notulen aan, loopende van 6 October 1847 tot 6 December 1848. De Extracten (bl. i-xvi) geven bovenal verslag van den aanwas der boekerij.
De mededeelingen, die den hoofdïnhoud van dit boekdeel uitmaken (bl. 1-192) zijn wederom alle van den ijverigen Secretaris der vereeniging, met uitzondering van een kort opstel over de kunstmatige bevruchting bij de visschen (bl. 164-172), van den Heer Mr. j.a. van dijk van 't velde, hetwelk zich vooral bepaalt bij een uittreksel van de opmerkingen van quatrefages over dit onderwerp. De woorden door dezen Franschen Natuuronderzoeker gebezigd: ‘La fécondation est tout accidentelle et par suite un nombre immense d'oeufs perissent sans avoir été fécondés,’ geven aanleiding tot eenige bedenkingen van den Heer van dijk, die echter de waarheid van de bewering van quatrefages niet wegnemen. Dat het getal haringen b.v. niet afneemt, bewijst niet, dat de bevruchting van de kuit in de natuur van toevallige omstandigheden onafhankelijk is. Eigenlijk toeval bestaat er in de natuur wel niet, want alles hangt te zamen en wordt door wetten geregeld. Maar de natuur, of liever de wijze Schepper, heeft al die schijnbare toevalligheden, al die kansen, in zijn groot plan opgenomen. Quatrefages heeft niet anders willen zeggen, dan dat vele eijeren niet ter ontwikkeling komen, welke door kunstmatige bevruchting zich ontwikkeld zouden hebben

{==428==} {>>pagina-aanduiding<<}
en het verslinden der kuit, somtijds door die visschen zelve, welke ze geschoten hebben, is onder anderen eene, ook in het eerste Verslag (bl. 40) gestaafde en erkende daadzaak.
De belangrijkste bijdrage voor de wetenschap in dit deel is, onzes oordeels, de Lijst der vischsoorten, te Katwijk aan zee door van den ende waargenomen (bl. 1- 25, en vervolg daarop bl. 173-178). Het aantal bedraagt 52, waaronder negen niet voorkomen in de bekende Naamlijst der Nederlandsche visschen van bennet en van olivier. Deze 32 soorten zijn: Trachinus draco, l., Trachinus vipera, cuv., Mullus surmuletus, l., Trigla cuculus, l., Trigla hirundo, l., Trigla gurnardus, l., Cottus scorpius, l., Cottus cataphractus, l., Sciaena aquila, risso, Caranx trachurus, cuv., Scomber scomber, l., Zeus faber, l., Atherina presbyter, cuv., Blennius viviparus, l., Gobius minutus, penn., Callionymus lyra, l., Lophius piscatorius, l., Esox belone, l., Salmo eperlanus, l., Clupea sprattus, l., Clupea alosa, l., Gadus morrhua, l., Gadus aeglesinus, l., Gadus luscus, l., Gadus merlangus, l., Gadus mustela, l., Cyclopterus
lumpus, l., Pleuronectes platessa, l., Pleuronectes flesus, l., Pleuronectes laevis, penn., Pleuronectes limanda, l., Pleuronectes hippoglossus, l., Pleuronectes maximus, l., Pleuronectes rhombus, l., Pleuronectes solea, l., Pleuronectes casurus, penn., Muraena anguilla, l., Muraena conger, l., Ammodytes tobianus, l., Syngnathus acus, l., Acipenser sturio, l., Squalus galeus, l., Squalus canicula, l, Squalus mustelus, l., Squalus acanthias, l., Squatina laevis, dumér., Raja clavata, l., Raja batis, l., Raja miraletus, yarr., Raja pastinaca, l., Raja maculata, montagu, Petromyzon fluviatilis, l. Hetgeen de Schrijver, bl. 175, bij Sciaena aquila vermeldt, dat hij negen blinde aanhangsels aan den ondersten maagmond aantrof, komt met onze waarneming, bij het onderzoek van een groot voorwerp van die soort, in Julij 1844, overeen, zoodat wij bijkans vermoeden, dat cuvier, die er 10 vermeldt, bij toeval eerder eene uitzondering dan den regel heeft geboekt. - Aan de op bl. 64 voorkomende
Proeve

{==429==} {>>pagina-aanduiding<<}
eener verdeeling van de klasse der visschen, kunnen wij geene bijzondere waarde hechten. De plaatsing der buikvinnen is hier, op het voetspoor van linnaeus, te veel op den voorgrond gezet; en dat Perca b.v. onmiddellijk op Gadus volgt, is, dunkt mij, evenzeer af te keuren, als, dat Lophius tusschen Pleuronectes en Orthragoriscus is ingevoegd. De verdeeling der visschen is thans veel meer wetenschappelijk en op ontleedkundige gronden gevestigd geworden, sedert de onderzoekingen van agassiz en vooral van joh. muller, waarvan de Schrijver geen gebruik heeft gemaakt.
De druk dezer beide boekdeelen onderscheidt zich evenzeer als het papier door deugdelijkheid en fraaiheid. Slechts enkele drukfeilen merkten wij op, zoo als herhaaldelijk Sygnatus voor Syngnathus, voorts Rana piscatryx voor piscatrix enz. Vinbeentjes voor vinstralen is, als min gebruikelijk, ons ook min verkieslijk voorgegekomen.

J.v.d.H.

De dweeperij. Voor dweepers en niet-dweepers, door een vriend en tevens een vijand van dweepen. Te Heusden, bij A.F.G. de Pinéda. 1850. In gr. 8vo. 75 bl. f :-65.

Op goed papier, met een heldere letter gedrukt, worden in dit boekske vrij heldere denkbeelden en wenken over de dweeperij en eenige voorwerpen en zaken, waarmede gedweept wordt, in den volkstoon voorgedragen. Het is echter niet geschikt om algemeen gelezen te worden zonder aanstoot te geven, en dit benadeelt den indruk, dien 't zou kunnen nalaten. Hier en daar zijn de vormen àl te weinig parlementair, zelfs in de opschriften der afdeelingen; die van § 11 en § 12: de Roomschen bezitten geene godsdienst, en: onder alle Protestantsche aanhangers bestaan dweepers, zijn hard, en gewis niet berekend om elk tot lezen uit te lokken. Inzonderheid is het werkje tegen de Afgescheidenen gerigt; maar men zal niet kunnen zeggen, dat de kleuren, met welke zij

{==430==} {>>pagina-aanduiding<<}
er in worden afgeschilderd, gemengd zijn met 't omzigtig beraad, dat verdraagzaamheid aanbeveelt en schroomt te verbitteren. Wij achten 't jammer, om die redenen onzen geheelen bijval niet te kunnen schenken aan een werkje, dat anderzins menige bladzijde bevat met welke wij instemmen, die wel verdient gelezen en met bedachtzaamheid overwogen te worden. Sprekende over de verkeerdheid, om bij 't lezen van den Bijbel in alles een geestelijken, een geheimen (mystieken) zin te zoeken, zegt de onbekende Schrijver, dat de ‘dwaasheid en onvergefelijke domheid daarvan’ gezien wordt in het bekende werkje van bunjan: eens Christen reize naar de eeuwigheid. Van dit werkje zagen wij onlangs eene nieuwe uitgave aangekondigd, en wij gelooven het boekske over de Dweeperij alleen geschikt om gelezen te worden door hen, bij wie deze aankondiging een soort van pijnlijk gevoel heeft doen ontstaan, mits zij waken, dat de lectuur hen niet verder brenge dan den Auteur-zelven, die in de voorrede verschooning vraagt voor zijne scherpheid, en op bladz. 51 betuigt: ‘Wij houden en beminnen den afgescheidene als eenen broeder.’





Mr. Johannes Kinker. Bijdragen tot zijn leven, karakter en schriften door Mr. M.C. van Hall. Te Amsterdam, bij de Wed. L. van Hulst en Zoon. 1850. In gr. 8vo. 152 bl. f 1-80.

Met een gevoel, dat aan eerbied grenst, nemen wij dit belangrijke werk in handen. Elders legge de vriendschap kransen van vergankelijke immortelles op de grafsteden van dierbare afgestorvenen; de Nestor van onze heroemde dichters en prozaschrijvers, de achtbare tachtigjarige maurits cornelis van hall, die, met nog maar weinige mannen van zijne jaren, de afgesloten gebeurtenissen van het laatst der vorige eeuw in ons midden vertegenwoordigt, vereert op duurzamer en treffender wijze de gedachtenis van de vrienden zijner jeugd. Aan 't welbehagen dat hij er in heeft, om, op den avond van

{==431==} {>>pagina-aanduiding<<}
zijn werkzaam en roemrijk leven, verpozing te zoeken in 't nadenken over hen en hunne gevoelens en werken, hebben wij reeds menige uitmuntende levensschets te danken, maar wie had durven hopen heur aantal nog te zien vermeerderen. En welk eene onschatbare dienst bewees hij der onpartijdige geschiedenis met deze bijdragen tot de kennis van 't leven, 't karakter en de schriften van den grooten, als ‘taal- en letterkundige, als dichter en als beoefenaar van Maat- en Toonkunde’ hooggeachten, als wijsgeer ook bniten 's lands gewaardeerden Mr. johannes kinker. Wie anders kon dien merkwaardigen zelfdenker doen kennen, zoo als hij in deze bijdragen verschijnt, dan de verlichte wijsgeer en dichter, die zijn vriend werd in de dagen der jongelingschap (1783), en de ontwikkeling, en 't gebruik dat hij maakte van den uitstekenden aanleg en 't scheppend vermogen van zijnen geest, met belangstelling bleef gadeslaan, de oogen niet slnitende voor 't geen hem zonderlings of verkeerds aankleefde, en jaren lang velen van hem verwijderde; maar ook doorgrondende zijne innigste drijfveeren en bedoelingen, en die - na met hem in 't verloop van meer dan zestig jaren twee of drie geslachten te hebben zien voorbijgaan, - nog evenzeer zijn vriend en vereerder was, toen de dood, op den 20 September 1845, zijn zelfstandigen geest bevrijdde uit de banden van het stof.
De titel van ‘Bijdragen’ mag wel zediglijk gekozen heeten voor eene beschrijving als deze, die geheel het tachtigjarige leven, denken en werken van kinker doorloopt, van 1781 af, toen hij op zeventienjarigen leeftijd, na het uitspreken eener rede over de jeugd van alexander den grooten, in Latijnsche verzen, het Gymnasium te Weesp verliet, om zich naar de Hoogeschool te Utrecht te begeven. Wij zouden hem van dáár niet kunnen volgen zonder een groot gedeelte van het werk af te schrijven, en verwijzen derhalve naar het boek-zelf. - Waartoe ook, door eene uitvoerige schets, de frischheid van het geheel voor den lezer te bederven? Om 't werk aan te bevelen? Welke aanbeveling kan sterker zijn, dan de eenvoudige vermelding op den titel: kinker be-
{==432==} {>>pagina-aanduiding<<}
schreven door van hall? - Of om proeven te geven van den grondigen geest en den deftigen, keurigen stijl des achtbaren Schrijvers? Maar wie kent ze niet reeds voorlang uit de menigte historische en andere schriften, met welke de vaderlandsche Letterkunde door hem is verrijkt? - Indien wij uit den schat van mededeelingen en opmerkingen, hier aangeboden, enkele trekken ontleenen, het geschiedt alleen om ons eigen werk te veraangenamen en op te sieren met een gedeelte der herinneringen en schoonheden van het aangekondigde boek, en voor dezulken onzer lezers, die kinker welligt niet anders dan bij name kennen, ten einde bij hen de begeerte tot eene nadere kennismaking op te wekken.
‘Gedurende zijn verblijf te Utrecht,’ zegt de Schrijver (op bladz. 9), had hij omgang met rau, carp, utenhove, clarisse en inzonderheid met bellamy. Met deze en anderen, onder welke ik, niet zonder zelfvoldoening, behoorde, was hij lid van het Genootschap onder de zinspreuk: Dulces ante omnia Musae, en één van de zeven dichters (was de Schrijver welligt de zevende?), die, in den zomer van 1782, elk een gezang vervaardigden, hetwelk het onwedér ten onderwerp had. Naar aller schatting, maar vooral naar de zijne, was dat van bellamy het beste. Het schittert in den bundel van de gezangen van bellamy nog op het heerlijkst. Sedert is dit dichtstuk bekend gebleven onder den naam van een der schoonste van de zeven donderslagen - een naam dien kinker er aan gegeven heeft, en dien het behouden zal, zoo lang het den hedendaagschen aristarchen, den voorproevers van het lezend publiek, en den vierschaarspanners van den Nederlandschen Pindus, zoo noemde kinker hen, niet gelukken zal aan bellamy den naam van Dichter - Dichter bij uitnemendheid - te doen ontzeggen.’
Reeds vroeg beoefende kinker, nevens de dichtkunde, ook de muzijk. ‘In beiden,’ zegt de Schrijver, ‘volgde hij zijn eigen bijzonderen weg, en wel in de eerste met een geduld, dat hem zelfs in zijne laatste levensdagen niet verliet. Daar ik mij, sedert 1783, insgelijks op de Hoogeschole te Utrecht bevond en hem al-
{==433==} {>>pagina-aanduiding<<}
daar had leeren kennen, was ik daarvan getuige. Eens sedert een aantal dagen hem noch gezien noch ontmoet hebbende, ging ik hem bezoeken, en vond hem te bed liggende, vóór zich hebbende een' lessenaar met schrijfbehoeften, nevens hem eene viool, en eenige bladen met muzijknoten beschreven. Hij zeide mij, volmaakt wèl te zijn; maar dat hij het voornemen had opgevat, zijne kamer niet te verlaten, vóór hij zich de theorie der muzijk, zonder anderen leermeester dan zich zelven, had eigen gemaakt.’ - ‘In zijne gesprekken, houding, leefwijze en gedrag was hij alleen zich zelven ten regel.’ (bladz. 12.)
‘Al hetgeen door hem sedert tot aan zijnen dood gezegd en geschreven werd, bewijst - dat hij geene aangenomen meeningen en gevoelens van anderen tegen zijne overtuiging omhelsde, veel minder huldigde, wanneer zij de zijne niet waren; dat hij nooit schroomde te zeggen en te schrijven, wat hij zelf dacht en meende, en nooit vroeg, hoe een ander zulks zoude opnemen.’ (bladz. 12.)
Vele voortbrengselen zijner Muze, na 1798 in het licht verschenen, waren van een ernstigen en wijsgeerigen aard. ‘De meesten daarvan toonen aan,’ zegt de Heer van hall, ‘dat men in wijsgeerige dichtstukken groote en verhevene denkbeelden kan voortbrengen op eene wijze, waaraan men zich in eene wijsgeerige verhandeling niet zou hebben durven wagen. Hij noemde daarom de Poëzij het verwezenlijkte zinnebeeld der wijsbegeerte. Sommige zijner dichtstukken hebben den toon en de strekking van die van den beroemden schiller; maar aan hem viel niet, als aan dezen, het geluk te beurt, de lievelingsdichter zijner natie te worden. Daartoe was de geest van onzen landaard te praktisch, terwijl ook de beperkte omtrek van ons kleine vaderland hem slechts een gering getal van lezers, en weinige die hem verstonden, kon opleveren. Schiller maakte het alledaagsche dienstbaar aan de wijsbegeerte, die hij in Duitschland zoo zeer hielp uitbreiden. Dit deed kinker zelden of geheel niet, en vruchteloos gaf hij der wijsbegeerte eenen poëtischen

{==434==} {>>pagina-aanduiding<<}
vorm, die, door het alledaagsche niet opgehelderd, slechts door enkelen kon worden begrepen: van daar, dat hij, als horatius, zich moest getroosten, door weinigen te worden gelezen.’ (bladz. 28.)
In 1798 vereenigde hij zich met p. van hemert en anderen, om de kritiek der zuivere en der practische rede, door kant ontwikkeld, in ons Vaderland meer algemeen bekend te maken. ‘Hij helderde het stelsel van den Koningsberger wijsgeer op, in eene uitvoerige Verhandeling, getiteld: Proeve van eene opheldering van de kritiek der zuivere rede. Deze Proeve werd in 1801 door j. le fèvre in het Fransch vertaald - het was langs dezen weg, dat het leerstelsel van den Duitschen Wijsgeer in Frankrijk meer algemeen, en ook de naam van kinker bekend werd. De Proeve werd door den beroemden degerando aangevoerd als de duidelijkste en naauwkeurigste uiteenzetting van de wijsgeerige stellingen van kant; en het is naar die Proeve, dat de niet minder vermaarde destutt de tracy, in de gedenkschriften van het Fransche Instituut, een uitvoerig verslag van die stellingen gegeven heeft. Victor cousin beoordeelde haar, zoo naauwkeurig als kort, allergunstigst, en noemde de Proeve een werk, dat niet zonder vrucht zou worden gelezen, zoo min als het verslag door destutt de tracy daarvan gegeven.’ (bladz. 30.)
‘Het verdient opmerking, dat een dichter van zoo veel oorspronkelijk en vlug vernuft, en dat een geleerde van zijnen aanleg en smaak, bij het behandelen van onderwerpen van zoo velerlei aard, eene naauwkeurigheid en geduld aan den dag legde, die bij weinigen gevonden worden. - Dat geduld en die naauwkeurigheid stralen bijna op elke bladzijde door in zijne Proeve eener Hollandsche Prosodia. Naar het oordeel van alle bevoegden, had hij, met het scherpzinnigst geduld, die Prosodia gegrond op, en getoetst aan de uitspraak onzer taal en aangewezen, hoe zij, toegepast op het Rhythmus en het Metrum der Ouden, in onze Hollandsche Dichtkunde zou kunnen worden ingevoerd. Deze verhandeling voerde zijnen Geleerden, Dichterlijken, Taal- en Toonkunstigen

{==435==} {>>pagina-aanduiding<<}
roem na 1810 al hooger op. De Hollandsche Maatschappij van Fraaije Kunsten en Wetenschappen, die dit onderwerp als eene prijsvraag had opgehangen, bekroonde zijnen arbeid, dien hij den zedigen naam van Proeve had gegeven, met den door haar uitgeloofden Eerpenning, en was tevens zoodanig doordrongen van de groote moeite door hem daaraan besteed, dat zij, bij hare toewijzing besloot, hem daarvoor een buitengewoon geschenk in zilver aan te bieden. Zoo iemand, kinker was in staat, dit onderwerp te behandelen. Hij toonde daarbij, dat hij zoo wel Maat- en Toonkundige en Taalkenner als Wijsgeer en Dichter was. Bedeeld met een fijn en geoefend gehoor, heeft hij in dit doorwrocht werk opgespoord en aangewezen de klanken der verschillende talen, die door wonderlijke nabootsing het meest spreken tot het gehoor, en daarenboven het Rhythmus der Grieksche en Latijnsche talen met de Nederduitsche vergeleken. De voorbeelden, die hij in dit werk en nog naderhand in de voorredenen, vóór de drie deelen zijner Gedichten geplaatst, daarvan gegeven, en de wijze waarop hij door een scherpzinnig onderzoek getracht heeft aan te wijzen: of en in hoe verre de Taal- en Toonkunde der Ouden ook bij ons toepasselijk zou wezen, zijn hoogst belangrijk en voor enkelen overtuigend: - ik zeg voor enkelen; want anderen, hoezeer regt doende aan de diepe kennis en het schrander doorzigt, door hem in deze Proeve aan den dag gelegd, en de ongeloofelijke moeite, die hij zich daarbij gegeven had, oordeelden echter, dat de daarin voorkomende verzen van virgilius, door hem in diens voetmaat gevolgd, geene goedkeuring verdienden. Misschien is door anderen te regt aangemerkt, dat kinker daarbij de maat niet in overeenstemming met he Rhythmus heeft gevolgd, gelijk klopstock,
göthe, voss en anderen in hunne Hexameters gedaan hadden. Ik zal deze verschillende beschouwingen verdedigen noch bestrijden. Ik geloof ondertusschen met velen, dat onze taal zich niet kan buigen naar de voetmaat der Ouden, of zich van het rijm geheel ontdoen.’ (bladz. 49.)
‘Het was inzonderheid aan de beoefening der talen,

{==436==} {>>pagina-aanduiding<<}
waaraan kinker zich met de hem als aangeboren vlijt en scherpzinnigheid genoegzaam geheel wijdde. Een bewijs daarvan gaf hij in zijne “Beoordeeling der spraakleer van bilderdijk,” waarin hij, die studie op de Hollandsche taal toepassende, tot den geest van vreemde tongvallen doordrong, en een taalkundig devinatie-vermogen aan den dag legde, dat de lofspraken van letterkundigen en wijsgeeren te gelijk wegdraagt. - Dit merkwaardig geschrift, waarin hij het waagde, zich tegen den reus met de Hercules-knods - zoo als hij bilderdijk noemde - te verzetten, was voornamelijk gerigt tegen diens Spraakleer. - Over de wetenschappelijke waarde van deze Spraakleer te oordeelen, kan geenszins mijn oogmerk zijn, al ware zulks van mijne bevoegdheid. Siegenbeek heeft daaraan, in zijnen brief aan kinker, met kennis van zaken, regt gedaan, en mede, als de laatste, de verdiensten van ten kate, dien hij den grooten noemt, nader doen uitkomen. Kinker heeft in zijn Twistschrift, waarachter hij des Hoogleeraars brief geplaatst heeft, zich in al zijne eigenheden, wetenschap, vernuft, prikkelbaar gevoel, geestig burleske luim en oorspronkelijkheid geheel vertoond. Indien ik dit alles in bijzonderheden wilde aanwijzen, zou ik zulks moeten doen in verband met beider vinnige aanvallen van den buitengewonen Geleerde en Dichter, dien kinker daarin met zulke scherpe wapenen van veelsoortige ironie, persiflage en sarcasme telkens bestrijdt.’ (bladz. 91.) - ‘Ondanks deze en andere meer geestige, dan de wetenschap bevorderende minzame tegenspraak, deed kinker op vele plaatsen edelmoedig regt aan de groote
verdiensten van den geleerden Taalkundige, dien hij bestreed, en hierin had hij den gematigden siegenbeek ten voorganger, en erkende tevens, dat bilderdijks spraakleer vele vernieuwde inzigten in de beschouwing en omtrent het regt verstand der Hollandsche taal geopend, en dikwijls aanleiding gegeven had, om, zelfs door den nevel zijner - zoo als kinker die noemde - verkeerde inzigten heen eenen beteren weg te vinden.’ (bl. 94.)
Dit weinige, met verkorting en omzetting hier en daar

{==437==} {>>pagina-aanduiding<<}
uitgeligt, is geenszins geschikt om eenen maatstaf te leveren tot waardering van het veelomvattend werk van den Heer van hall; maar kan dengenen, aan wien kinker niet of maar van verre was bekend geworden, eenigermate doen beseffen wie en wat hij geweest is. Mogt men echter meenen, dat de man, in zoo ernstige en afgetrokkene studiën verdiept, ook steeds ernstig en afgetrokken moet zijn geweest in den omgang met de wereld en in den gezelligen kring; men zou zich grootelijks vergissen. Wij kunnen, ten blijke daarvan, den lust niet onderdrukken ook een gedeelte over te nemen van hetgeen de Schrijver zegt omtrent zijn verblijf te Luik.
‘Als Noord-Nederlander werd kinker te Luik niet gunstig, ja zelfs met weêrzin ontvangen. - Spoedig echter maakte weêrzin plaats voor achting en bijval; de schimp en verachting zelfs met welke zijne aanstaande - tegen hem ingenomene - leerlingen besloten hadden, hem als Hoogleeraar, bij het geven zijner eerste les, te ontvangen, hielden spoedig op, en de tegenwoordigheid van zijnen altijd luimigen geest stond hem bij die gelegenheid ten dienste. Zoo verhaalt men, dat, toen hij voor de eerste maal de collegiekamer binnenkwam, eenige leerlingen den naam van esopus lieten hooren, en dat hij dit terstond opnam en zeide: “Pah, Mijneheeren! esopus liet de dieren spreken, maar ik hoop dit te leeren aan beschaafde menschen.” - Toen hij zag, dat de catheder, met banken en tafels omstapeld, als gebarricadeerd was, beschouwde hij beurtelings den catheder en de studenten, en zeide, eindelijk, de laatsten met zijn helder oog half glimlagchend aanziende: “Messieurs! faut il prendre la Chaire Hollandaise à l'assaut?” - In een oogenblik waren banken en tafels opgeruimd, en Professor kinker maakte ongestoord een aanvang met het geven van lessen, welke sedert met veel belangstelling en toejuiching werden bijgewoond. Spoedig leerde men hem vervolgens ook in de beschaafde kringen der Luiksche gemeente kennen als een opgeruimd, geen kamer-geleerde. Hiertoe bragt veel bij, dat hij de Fransche taal, gewoonlijk al-
{==438==} {>>pagina-aanduiding<<}
daar gesproken, door en door verstond en sprak. Het gevolg van een en ander was, dat zoo wel zijne stadgenooten als leerlingen, voor wie hij eerst was een voorwerp van spotternij, waartoe zijne kleine en minvolmaakte ligchaamsgestalte ook aanleiding gaf, welhaast in zijn spelend vernuft een voorwerp van leerzaam onderhoud en
vermaak vonden. De laatsten woonden zijne lessen allengs gretiger bij, zochten zijn' huiselijken omgang, en verlustigden zich in zijne schertsende, en schalkachtige gesprekken, aan welke het hem nimmer ontbrak.’ (bladz. 78.)
Kinker was niet minder vernuftig dan geleerd. Van zijn Epigrammatischen geest haalt de Schrijver een paar voorbeelden aan, waarvan wij het eene den lezer niet willen onthouden:

	Piet, onhandig in de taal der Meisjes.
‘Loop heen!’ zei niesje, maar al lagchend, tegen piet. 
Piet ging, want hij verstond de taal der meisjes niet. 

Als Satiricus leeft hij in een aantal tijdschriften; het laatste werk, door hem als zoodanig bijgedragen, en den Heer van hall waarschijnlijk onbekend gebleven, is van 1838 en getiteld: ‘De zeldzame maanzieke.’ - Als Ironischcomiesch dichter bewees hij, in de dagen, waarin de tooneelspelkunst haren hoogsten bloei bereikte in ons Vaderland, groote diensten aan het Amsterdamsche tooneelgezelschap en het toenmalig publiek, door zijne koddige treurspelparodiën, als tusschenspelen opgevoerd, zoo wij meenen, tusschen de bedrijven van De min in het Lazarushuis, van focquenbroch. Van die vertooningen (zeker niet geschikt om het conventionele des Franschen treurspels te doen hoogschatten, en daarom niet algemeen goedgekeurd) staan sommigen ons flaauwelijk voor; maar levendig herinneren wij ons nog het dikwerf schaterend, algemeen gelach, waarvan de uitvoering (alle de emplooijen van het blij- en kluchtspel waren toen, even als die van het treur- en tooneelspel, door talenten van zeldzame verdienste bezet) de zaal deed daveren. Doch ook

{==439==} {>>pagina-aanduiding<<}
als ernstig tooneeldichter blonk hij uit. Zijn Almanzor en Zehra bleef lang op het répertoire, en hoe hij 't tooneel beminde blijkt niet enkel uit hetgeen in druk is verschenen, maar ook uit zijne nagelaten handschriften, onder welke de Heer van hall nog een treurspel en een zangspel (het laatste niet geheel voltooid) vermeldt.
Maar wij moeten eindigen: de hoogachting voor den grooten geleerde, dichter en menschenvriend, wiens beminnelijk karakter ook wij met aandoenlijk genoegen herdenken, zou ons 't bestek ver doen overschrijden. En toch mogen we niet nalaten uit het aangekondigde werk nog ééne bladzijde over te nemen, die kinker doet kennen in zijne waardeering van het Christendom.
‘Als mensch,’ zegt de Schrijver, op bladz. 110, ‘vond hij in de goddelijke leer van jezus den maatstaf, waarnaar alle menschelijke deugd moet worden afgemeten - het ideaal der beoefenende Rede, door kant en zijne echte leerlingen aangewezen, en welke Rede gebiedt, dat ideaal steeds nader en nader te komen. Bilderdijk zelfs, later op deze - zoogenaamde - nieuwe Wijsbegeerte zoo zeer gebeten, verklaarde vroeger, aan kant geene gevoelens toe te schrijven, die, wel verstaan zijnde, een Christen niet zou kunnen aannemen. Ook de vrome van alphen heeft erkend, dat de Kantiaansche Wijsbegeerte, op gevestigde gronden ontwikkeld, datgene gaf, wat jezus christus ons reeds voor eeuwen volkomen leerde. Vele van kinkers schriften en gezangen dragen dan ook wel de bewijzen, dat hij geene stellige Godsdienst (Kerk?) begrippen omhelsde; doch nergens verlaat hem de eerbied met welken hij vervuld was voor het Hoogste Wezen, hetwelk hij verheerlijkte als Hem:

- in wiens adem we ons bewegen, zijn en leven, 
Die elke drijfveêr in het menschlijk hart bespiedt, 
Die elke neiging kent, waardoor het wordt gedreven, 
Wiens oog 't verborgen doel der vrije daden ziet. 
 
Hij, wien 't verstand niet denkt, de zinnen niet ontdekken, 
De Rede niet bevat, die wel in 't donker schuilt, 

{==440==} {>>pagina-aanduiding<<}

Maar in het Zederijk ons wil ten Vader strekken, 
Tot wien de droefheid zucht, de wanhoop gilt en huilt, 
Den Eeuwige, tot wien de deugd zich voelt verheffen. 

Zoo zong hij reeds vroeg:

Het valsch vernuft, hoe ook gekunsteld, hoe verbasterd, 
Bedriegt de Rede nooit met zijnen zwijmelwijn. 

En hij voegde daarop den Godverzaker toe:

Houd op dan, zoo ge een God wilt loochnen, mensch te zijn, 
Ontken uw aanzijn - eer gij God en menschheid lastert! 

Het Christendom zelf stond alzoo bij hem in hooge waarde.’ - ‘Wel verre van - gelijk men het dikwerf trachtte te doen voorkomen - de Christelijke Godsdienst te verachten, vereerde hij haar in den Koorzang der Priesteren, voorkomende in het Eeuwfeest enz.’ - ‘Diezelfde geest van innigen eerbied voor het Christendom straalt door in zijne Redevoering en Gezangen, die hij bij de “viering van de Nagedachtenis van joseph haydn” uitsprak, en daarin deed uitkomen het verheven genie, door dien Toonkunstenaar aan den dag gelegd, toen hij de Zeven Woorden van jezus aan het Kruis in even zoo vele, op elkander volgende adagio's voorstelde, enz.’
Hiermede eindigen wij. De waardige van hall heeft met zijne bijdragen alle vrienden en vereerders van kinker aan zich verpligt, en, wij herhalen 't, een onwaardeerbare dienst bewezen aan de onpartijdige geschiedenis. Moge hem de aangename voldoening ten deel vallen, dit gedachtenisöffer van hartelijke, doch niet bevooroordeelde vriendschap algemeen te zien schatten naar waarde.
Het litographiesch portret, tegenover den titel, is verdienstelijk, maar te ingespannen ernstig van uitdrukking. Er bestaat een geschilderd portret van kinker, dat ons door 't sprekende der gelijkenis getroffen heeft.

{==441==} {>>pagina-aanduiding<<}
Het is van 't penseel van den kunstschilder moritz, althans wij zagen 't, eenige jaren geleden, in de werkplaats van dien kunstenaar.
Achter de ‘Bijdragen’ is eene lijst van de schriften, door kinker van 1781 tot 1831 uitgegeven, en van die, tot welke hij heeft bijgedragen. De gedenkschriften van de Derde Klasse des Koninklijken Nederlandschen Instistuuts schijnen dáár abusivelijk onvermeld te zijn gebleven.
Bovendien heeft de Heer van hall achter zijne ‘Bijdragen’ een paar onuitgegeven, of niet algemeen bekende dichtstukken van kinker gevoegd. Men vindt er zijne (behalve misschien in de gevoeligste passages) bijzonder gelukkige vertaling van schiller's Lied von der Glocke, en zijn voortreffelijken lierzang Aan de Nederlandsche Maatschappij te Brugge; met méér dan één couplet, hetwelk schijnen kon gemaakt te zijn voor den tegenwoordigen tijd, onder den invloed der Vlaamsche taalbeweging.
Op bladz. 13 staat 1788, in plaats van 1785. Andere aanmerkingen hebben wij niet. Wij stonden gereed een paar taal- of drukfouten op te geven, maar dachten, tot ons geluk, aan zeker onzigtbaar torretje, kruipende op een der zuilen van de St. Pieters-kerk te Rome, en hevig knorrende over 't lastige der onëffenheden op zijnen weg.
Wij hopen, dat kinker's laatst voltooide werk: Essai sur le Dualisme de la Raison humaine, waarvan de uitgave onder het opzigt van den Eerwaarden cocheret de la morinière is aangekondigd, ook door den invloed dezer Bijdragen, zóó gunstig moge ontvangen worden, dat 't dien Heer, of wien er anders over hebbe te beschikken, aanmoedige, om ook de overige nagelaten geschriften en gedichten van dien grooten, in vele opzigten éénigen zelfdenker wereldkundig te maken.
w.





Parijs en de Franschen. Schetsen van Ida Kohl. Uit het Hoogduitsch vertaald door S.S. Iste en IIde Deel.

{==442==} {>>pagina-aanduiding<<}
Te Deventer, bij J. de Lange. 1848. In gr. 8vo. 364 en 377 bl. f 6-25.

Dit werk is niet dadelijk ter aankondiging ontvangen, en de titel heeft Ref. nog lang van de lezing teruggehouden. Hoe veel en velerlei is er niet reeds over Parijs en de Franschen geschreven en vertaald! En dan op nieuw omtrent acht honderd compres gedrukte bladzijden te lezen over het moderne Babylon, dat broeinest van dure en lelijke modes, en van nog duurder en lelijker revolutiën - hij kon er niet toe komen. Eindelijk nam hij zijn besluit, doch als 't minder vast ware geweest, had 't vooroordeel getriomfeerd en de lezing bij de vijf eerste Hoofdstukken: eene luchtreis; Nationaal karakter; de vrouwen; de Parijzenaar op straat, en de dansende Parijzenaars doen eindigen. Gelukkig, dat het zesde Hoofdstuk: de doode Parijzenaars, hunne woonplaatsen en feesten zijne nieuwsgierigheid opwekte: hij las door, voelde zich meer en meer geboeid, en beklaagde zich, ten slotte, over de late kennismaking met deze intéressante en onderhoudende pennevrucht van eene verlichte Protestantsche jeugdige vrouw van hooge beschaving; niet alleen toegerust met zeldzame gaven des geestes en een diep gevoelend hart; maar ook bekwaam om hetgeen zij ziet, op te vatten, te beoordeelen, en met tastbare waarheid, gloed en grondigheid voor anderen te verzinnelijken, in een stijl en trant, die, naar ons gevoelen, onder de modellen mogen genoemd worden, en zeker niet door velen zijn te bereiken.
De Schrijfster, die, in het voorberigt, zediglijk zegt, dat hare schetsen ‘het werk zijn van eene geheel ongeoefende hand;’ terwijl het voorberigt-zelf reeds uitblinkt door aardige opmerkingen, in poëtisch verband, met de levendigste kleuren wedergegeven, heeft eenigermate dit tegen: dat zij-zelve ten sterkste met Parijs is ingenomen. Of al hare schetsen volstrekt onpartijdig zijn, is moeijelijk te beslissen. Op vele plaatsen echter is die onpartijdigheid niet twijfelachtig. Om de levendigheid van haren geest en het vuur van den stijl zou men

{==443==} {>>pagina-aanduiding<<}
bijkans in verzoeking komen, haar voor eene Francaise te houden, méér dan voor eene Duitsche; ofschoon het Duitsche gemoed zich nergens verzaakt, waar er sprake is van huiselijkheid, vrouwenbestemming of moederpligt. Maar hoe dit zij, haar werk is wel een der onderhoudendsten over Parijs, en zou misschien volledig moge heeten, wanneer zij ook gelegenheid had gevonden om af te dalen tot het waarnemen en beschrijven der armoedige wijken, en der zeden en levenswijze van 't gebrek lijdend gedeelte der bevolking, uit sue en anderen, doch niet zonder overdrijving, bekend geworden.
Het werk is zóó rijk aan verscheidenheid, dat de opgave van den inhoud eenige bladen druks zou vullen. Wij kunnen haar dus niet geheel geven. Elk Hoofdstuk heeft een aantal onderdeelen, en 't zij derhalve genoeg, tot een ten minste gedeeltelijk overzigt, hier de verdere Hoofdstukken van het Eerste Deel vermeld te zien. Ze zijn: VII. Het water te Parijs: De Seine. La fête des Blanchisseuses. Les Joûtes. Gebouwen en gezigten aan de rivier. De Fonteinen. Les grandes eaux de Versailles. Les porteurs d'eau. IJs. Het wijwater. VIII. Tuinen, bloemen, boomen: La Saint Fiacre; het feest der tuinlieden. Kunsttuinen. Bloemen, boomen, en ruikers. IX. Engelschen te Parijs: De straat St. Honoré en hare Engelsche belangrijkheid. De haat tusschen Engeland en Frankrijk. X. Engelsch, Duitsch, Fransch: Herinneringen van een Fransch soldaat uit Duitschland. Het Duitsche hart en het Duitsche hoofd. Godsdienst. Verstand en ziel. Geloof, liefde, hoop. XI. Enkele zeden en gebruiken: Comforts. Gemoedelijkheid. Klassieke, romantische en kunstmatige middelen om zich te behelpen. Handslag, lippenkus en dubbele kus. Het ontbijt van een Fransch kapitein en retraite, vergeleken met dat van een Engelschen op halve soldij. Iets betreffende de tafel-ètiquette. De gebaarde Franschen. Eene Fransche, eene Engelsche, en eene Duitsche slaapkamer. XII. Spreekwijzen: Petit. Eenige overdreven en niet overdreven spreekwijzen en calembourgs. Logiesch en bondig. - Dit
korte overzigt van een klein gedeelte van het werk

{==444==} {>>pagina-aanduiding<<}
zal wel reeds genoeg zijn, om den lezer een denkbeeld te geven van het geheel. Men vindt er 't merkwaardige en eigenaardige der stad en harer ingezetenen, door eene bekwame en geestige pen naar de natuur en het leven voorgesteld in schetsen, waarvan de getrouwheid niet is te miskennen, die een uitmuntend ensemble vormen, en ieder op zich-zelve behagen of treffen naar den aard van het onderwerp of den eisch der stof.
Eene Hollandsche Dame heeft deze niet gemakkelijke vertaling ondernomen, en haar lofwaardig volbragt. Tot eene proeve zullen wij uit elk der twee deelen iets overnemen, en laten daartoe uit het Eerste Deel hier volgen, het achtste lid van Hoofdstuk VI: ‘ter aarde bestelling in de kerk St. thomas d'Aquin en in St. merry.’ - Na gezegd te hebben, dat eene begrafenisplegtigheid te Parijs in den burgerstand ten minste 700 francs, en in de voornamere klassen 5000 of 6000 francs kost, geeft de Schrijfster de navolgende schets.

De rijke en de arme.

Zwart behangen was het portaal van buiten, en zwart behangen het inwendige schip der kerk. Zoo trad men in het geheimzinnige duister, in het donkere dal. Een hooge en zeer prachtige katafalk, met zilver geborduurd en met een zilveren kruis behangen, was in het midden opgerigt; in de rondte op de trappen, ontelbare, hooge kaarsen; zij waren echter nog niet aangestoken. Het altaar was even zoo in een rijk treurgewaad, en met een tuin van kaarsen bedekt. Naast den katafalk stonden met zwart bekleede stoelen voor de naaste betrekkingen.
Voor gehuwde personen is de rouw der kerk zwart met zilver; voor ongehuwde wit met goud. Dit lijkfeest gold eene aanzienlijke dame der Faubourg St. Germain.
In eene kapel van St. vincent de paul werd eene ‘basse messe’ gevierd, en de priester was in rouwgewaad; maar de kleine koster alleen in zijn blaauwen kiel en alledaagsch gewaad, zoo als deze lieden altijd op werkdagen verschijnen. Hij bezat ook fridolins ijver niet; want hij mompelde de woorden voor zich heen; terwijl zijne

{==445==} {>>pagina-aanduiding<<}
oogen ronddwaalden. ‘Il n'est pas si bêle de penser ce qu'il dit,’ zeide mijne buurvrouw.
Hierna werd nog eene mis in de Maria-kapel gelezen en kort daarna sloeg het twaalf uur. De kaarsen om den katafalk en op het altaar, als ook de kroonen, werden aangestoken; op zes hooge, massive kandelaars, digt bij den katafalk, en op twee voor het altaar, flikkerde eene lage, groene vlam. ‘En al wandelde ik ook reeds in het donkere dal, dan nog vrees ik geen ongeluk; want Gij zijt mij nabij.’
Nu waren de Suisses in rijk feestgewaad met zwart krip om hunne staven gereed; de Huissiers, met hunne zilveren ketens omhangen, en de geheele schaar der priesters en koorknapen in zwart en zilver, stroomden uit de Sacristy, terwijl de kist binnen de kerk gedragen werd, omringd door een groot aantal bloedverwanten en vrienden.
Niet ver van de kerkdeur ontmoetten de geestelijken en wereldlijken elkander. Toen werd de kist neêrgezet, en het plegtigste doodengezang verhief zich. ‘De profundis clamavi ad te, Domine.’ Er bestaat niets schooners, niets verheveners in de Katholieke kerk. Reeds de enkele vinding dezer toonen geeft een waarborg voor ons eeuwig leven; want al het schoone en goede, dat de mensch uitdacht, voert ons daarheen. Hoe zeer moeten deze toonen de betrekkingen doordringen! De drie naaste betrekkingen (bloedverwanten) stonden in lange rouwmantels, met breede witte banden om den arm, en gebukte hoofden. Nog den vorigen zondag had de overledene zelf in de kerk de mis medegevierd, ‘in de volheid des levens badende,’ en bij het heldere zonnelicht; - vol zorg bad de ziel uit dien diepen afgrond tot God: ‘o Heer, verhoor de stem van mijn smeeken!’ En nu droeg men de kist verder naar binnen en schoof haar in den katafalk, waar de troostende kaarsen flikkerden, en de bloedverwanten (er waren vele aanzienlijke en beroemde mannen onder) namen plaats in het rond, en de priesters aan het altaar.
De toonen ruischen nog altijd voort; nog altijd stijgen

{==446==} {>>pagina-aanduiding<<}
de gebeden omhoog, om den gestrengen wereldregter te verzoenen; het was mij, alsof ik het zuchten der ziel diep onder in den katafalk hoorde: ‘o Heere veroordeel mij niet tot het eeuwige vuur!’ - Er bestaat slechts eene zaak, dat (slechts een, die) haar van den last harer zonden bevrijden kan: ‘Dat zijt Gij, o Lam Gods!’ En toen de priester nu eindelijk de hostie ('t hoogwaardige?) omhoog hield, toen haalde de ziel onder het lage deksel der kist op nieuw adem; toen werden hare vrienden gerust gesteld: vol hoop kan zij nu der aarde toevertrouwd worden; zij is de laatste wijding waardig. - Men nam de kist uit den katafalk; de priester besprengde haar kruiselings met het heilige wijwater en vervolgens de geheele schaar der bloedverwanten en vrienden, naar de rij af. Ik dacht hierbij: daar deze doode zoo vele vrienden heeft, wordt zijn (haar) ligchaam en ziel des te volmaakter tot het eeuwige leven ingewijd. - Zoo waar is het, dat, indien men veel heeft lief gehad, ons ook veel wordt vergeven.
Toen deze laatste plegtigheid geëindigd was, werd de kist, met haar zilver geborduurd laken bedekt, uit de kerk gedragen, en de lange trein der wagens zette zich langzamerhand in beweging naar den gemeenschappelijken tuin der Christenen.
Op dien zelfden dag zag ik in de kerk St. merry, die in eene arme wijk ligt, nog eene lijkplegtigheid. Hier was het geheel anders. De kerk was in haar alledaagsch gewaad. Niemand wist reeds lang te voren van het sterfgeval. Een lijkwagen hield voor de deur stil; eene houten kist werd binnengebragt, en niet ver van de kerkdeur neêrgezet. Een krans van witte bloemen lag er op. Een priester werd er bijgehaald; de koster met ééne kaars in de hand, vergezelde haar; de weinige bloedverwanten, waaronder eenige oude vrouwen op klompen, schaarden zich stil aan beide zijden. In plaats van de diepe serpenttoonen, - in plaats van de zuivere stemmen der koorkinderen, klonken slechts de woorden des priesters, die hij schielijk over de kist heenprevelde. Hierop droeg men de laatste in de sacristy, en op dat

{==447==} {>>pagina-aanduiding<<}
oogenblik barstte een meisje, dat onder de bloedverwanten gestaan had, in luid snikken uit. Ik zag dat zij een zwart en wit kleed aanhad, en vermoedde, dat de overledene hare zuster geweest was.
Zij bleef als vastgeworteld op de plek staan; maar eene oude vrouw trok haar tamelijk onzacht weg. Niemand nam haar zacht en liefkozend in den arm; niemand troostte haar; zij verborg haar gelaat in haren boezelaar, en met smart hoorde ik het geluid harer klompen wegsterven. Dat snikken en die tranen waren de hooge, vlammende kaarsen, het verhevene gezang voor de arme doode.

(Het vervolg hierna.)

Arm en Rijk, of Lotgevallen van St. James en St. Giles. Door Douglas Jerrold. III Deelen. Te Haarlem, bij de Erven F. Bohn. 1849. In gr. 8vo. 264, 250 en 232 bl. f 7-30.

Als we uitgaan, om ons te ontspannen, zoeken we aangename streken op: een wèlaangelegd bosch; of een grooten weg langs buitenplaatsen; of wegen door korenen boekweitvelden; ook wel eens, doch niet dikwijls, paden door of langs vlakke, uitgestrekte weiden; maar nimmer bekruipt ons de lust, om te gaan wandelen langs moddersloten en poelen, wier uitdamping den omtrek verpest. Ook wachten we ons uit te gaan onder een stormachtige lucht, zwart van buijen, wier donkerheid zwaarmoedig maakt, en tot de verbeelding spreekt van eene magt, die met dood of rampen dreigt, meer dan van eene wakende, werkende Voorzienigheid vol liefde. En zoo als wij de wandeling verkiezen, zoo wenschen we ook de lectuur van smaak, die we soms in handen nemen, om den geest te verkwikken. Wij lezen dan gaarne iets, dat ons vertrouwen op den hemel, en onze tevredenheid met de Maatschappij, in welke wij leven, vermeerdert; dat ons godsdienstig gevoel opwekt, en de achting verhoogt, die we den medemensch toedragen;

{==448==} {>>pagina-aanduiding<<}
dat ons de weldaden der beschaving doet zegenen, den invloed van het Christendom doet opmerken, en ons versterkt in 't geloof aan het goede in de menschelijke natuur, aan hare bestemming tot veredeling, en haren vooruitgang in zedelijke volmaking. Bij zulk eene stemming heeft deze roman van jerrold ons niet kunnen behagen; maar we doen dáárom belijdenis van onzen smaak, en voegen er gaarne bij: in twijfel te laten, of ons doorgaand onaangenaam gevoel, bij 't lezen van dit werk, te wijten zij aan hem, of aan ons-zelven. Een doel heeft de Schrijver zich, buiten twijfel, voorgesteld, maar welk? - De eigenlijke hoofdpersoon is tom blast, walgelijkst uitvaagsel van het walgelijk bedelras; duivel in menschelijke gedaante, die zijn vermaak, ten deele zijn bestaan vindt, in het opleiden van bedeljongens voor de galg, en om moedig te sterven in den strop. St. giles, een der titelhelden, en diens jongere broeder, jingo, zijn kweekelingen en werktuigen van dien voltooiden en verraderlijken leeraar in misdaad en moord; den eersten vindt men tweemaal, eerst als vijftienjarig jongeling, later als man, door zijne leer en verraad ter dood verwezen. Beide die keeren echter blijft zijn leven gespaard, door de belangstelling van Mr. capstick, den wijsgeerigen, rijken koekebakker (kiezer en, ten slotte, bij toeval Lid van 't Parlement voor het vlek Liquorish), en diens boezemvriend den armen flambouwdrager james aniseed, bijgenaamd de blanke jem; maar vooral door den invloed van den jeugdigen Markies St. james, den tweeden titelheld, een rijk, wèlopgevoed, grootmoedig edelman, dien St. giles telkens wonderbaar op zijnen weg ontmoet. Eindelijk gaan beide in hetzelfde rijtuig naar den kerker: de laatstgenoemde om zijne terugkomst van Botany-Bay, en de
Markies wegens 't doorsteken van den ouden ebenezer snipeton, wiens jeugdige gade, de ongelukkige en ongelukkig blijvende clarisse, hij met geweld heeft doen schaken. Overigens spaart jerrold niets. In verband met zijne helden schildert hij de wetten zijns Lands als slecht, de regtbanken als partijdig, de advokaten als verachtelijk; de menschen in het algemeen als onbarmhartig en

{==449==} {>>pagina-aanduiding<<}
misdadig. Slechts enkele karakters werpen een verzachtend licht, op het donker, hoewel met humor vergulde tafereel, en onder dezen is 't voornaamste dat van den verleiden, veroordeelden St. giles-zelf, door 't nadenken over den dood, en den schok der ontvangen kwijtschelding van de doodstraf, als jongeling tot inkeer en bekeering gebragt, en als man, in weerwil van alle ellende, verzoeking en bedreiging, aan de deugd getrouw. Tom blast, het monster, tot aan het einde toe de kwelduivel van den armen boeteling, verraadt dien ten tweedenmale aan het geregt; doch wordt doorschoten en - sterft in een soort van galgenberouw, na de verklaring te hebben afgelegd, dat niet St. giles maar hij de daad heeft gepleegd, die dezen naar Botany-Bay heeft doen verbannen. De Markies wordt vrijgesproken, laat de ongelukkige clarisse aan haar lot over, en huwt met eene Hertogin. St. giles, die ook zijn broeder jingo tot een beter mensch maakt, wordt begenadigd, huwt, en leeft en sterft als gezeten winkelier. - Het einde alzoo is goed; doch dáárom niet alles; want de indruk blijft en stemt niet tot vrede met God, en ook niet met de menschen.
‘Arm en Rijk’ echter is niet de eenige roman, die in deze opzigten te wenschen laat, en ofschoon het ons voorkomt, dat jerrold zich vergist heeft in de keuze der stof, die wij niet geschikt achten om lezers, vooral lezeressen van beschaafden stand zeer te behagen, wij doen niettemin hulde aan de vinding en het talent van den uitstekenden humorist. Jerrold is een fijn opmerker, een diepgevoelig denker, onuitputtelijk in vernuft, meester in het scheppen van karakters en 't verzinnen van toestanden en verwikkelingen. Er zijn heerlijke Hoofdstukken in elk der drie deelen, zoo als b.v. het tweede Hoofdstuk des Eersten deels: waar de behoeftige maar door en door goede vrouw aniseed haren zonderlingen, doch even goeden en eerlijken man beweegt, om den kleinen St. giles, dien zij op straat aan de borst der doodgevroren bedelares peggy flitt gevonden heeft, te behouden en aan te nemen als eigen kind; een voornemen, dat, tot bederf en ongeluk van den jongen, verijdeld wordt. Even

{==450==} {>>pagina-aanduiding<<}
zoo het eerste Hoofdstuk des tweeden deels aan het einde, waar clarisse, besloten om den echtgenoot, aan wien zij gekluisterd is, en dien zij haat, heimelijk te verlaten, op den weg van pligt en deugd wordt teruggebragt door Jufvrouw wilton, haar geheimzinnige huishoudster, die zich nu bekend maakt als hare vroeger even zoo ongelukkige en óók weggeloopen en misdadige moeder. En welk eene menigte van ver uiteenloopende karakters, behalve de reeds genoemde: Lady canary b.v., en Dr. crossbone, en de vrijgesproken moordenaar willis, en de gierige snipeton en zoo vele anderen meer. Doch wij eindigen; want als we in de détails komen, zouden de schoonheden van velen ons welligt 't werk nog dringend doen aanprijzen. Liever laten we de aanbeveling in het midden, en stellen de uitgevers gerust met het gezegde van bilderdijk, ‘dat elk boek zijn eigen lot maakt.’
De vertaling is met bekwaamheid, talent en zorg bewerkt, en de druk en uitvoering zijn, zoo als men die van de erven bohn gewoon is. Zinstorends hebben we niets gevonden; maar wel een daas uitzigt, en een glunder uitzigt, en een verwurgde zucht, en een eeuwige halsdas; gezochte uitdrukkingen, meer pedant dan eigenaardig, en voor weinigen verstaanbaar of begrijpelijk. Gelukkig dat ze maar zeer dun zijn gezaaid; wij vonden slechts deze vier in de drie deelen.






Handboek der oude Geschiedenis en Aardrijkskunde, van W. Pütz. Vertaald en bewerkt door E. Mehler, Doct. Philos., en S. Keyzer, Lit. Hum. Doct. Tweede Stuk. Te Amsterdam, bij J. Stemvers. 1850. In gr. 8vo. VI en 208 bl. f 1-95.

Bij de beoordeeling van dit Tweede Stuk willen wij dezelfde handelwijs volgen als bij die van het eerste. Wij zullen eerst een kort overzigt van het geheel geven, ververvolgens bij eenige bijzonderheden stilstaan. Grootendeels echter zal onze beoordeeling hier een ander karakter dragen. Naar ons voorkomt is dit stuk met vrij wat

{==451==} {>>pagina-aanduiding<<}
meer zorg bewerkt dan het vorige, en wij hebben weinig bepaalde fouten gevonden. Waar wij van den Schrijver of de Vertalers in meening verschillen, zullen wij bescheiden onze meening zeggen en pogen te bewijzen; het aan anderen overlatende te beslissen, wie nader bij de waarheid is gekomen.
Dit stuk begint met een algemeen overzigt over Europa. Daarop volgt: A. de aardrijkskundige beschrijving van Europa. B. de Staten van Europa. I. de Grieken. Nu wordt Griekenland eerst aardrijkskundig beschreven, en daarna volgt de geschiedenis van Griekenland. Deze wordt naar de tijd-orde behandeld, in verschillende tijdvakken. Het eerste (of mythische) van de oudste tijden tot de volksverhuizing der Doriërs. Het tweede, van de verhuizingen der Doriërs tot op de oorlogen met de Perzen. Het derde, van de Perzische oorlogen tot op den ondergang der onafhankelijkheid van Griekenland. Hierop volgt een belangrijk overzigt van de beschaving der Grieken, ten aanzien van godsdienst, staatkunde, letterkunde en handel. Daarna volgt: II. Macedonië. Dit wordt eerst aardrijkskundig beschreven, vervolgens historisch. Het uitvoerigst is hier van alexander den grooten gehandeld. Hierop wordt de verdeeling van zijn rijk besproken, en vervolgens III. worden de lotgevallen der uit zijne monarchie ontstane rijken vermeld, waarbij niet alleen de politieke toestand maar ook de beschaving wordt beschreven. Het stuk eindigt met de vermelding van het inzwelgen dier rijken door de Romeinen. Daarna volgt een bijvoegsel, waarin, naar aanleiding van den vijfden druk van het oorspronkelijke werk, enkele punten uitvoeriger of naauwkeuriger dan vroeger behandeld worden. Van dit bijvoegsel verdient vooral eene geheel nieuwe bewerking der oude geschiedenis van Macedonië in aanmerking te komen.
Thans willen wij hier nog eenige aanmerkingen op bijzonderheden bijvoegen:
Blz. vi klagen de Vertalers, dat er buiten hunne schuld dikwijls in de spelling der Grieksche namen gefaald is. Dit is maar al te dikwijls gebeurd, en daardoor is eene

{==452==} {>>pagina-aanduiding<<}
groote ongelijkmatigheid ontstaan in de wijze, waarop de eigennamen geschreven zijn, daar soms de gewone of Latijnsche, soms de Grieksche spelling is gevolgd. Wij gelooven, dat dit vooral daaraan te wijten is, dat de Schrijvers de gewone wijze van spelling verlaten hebben, hetgeen hen onder het corrigeren der proeven zeker wel eens in de war bragt. Onwillekeurig denk ik hier aan de bekentenis van madvig in zijn voorberigt voor zijne uitgaaf van cicero de Finibus, blz. lvii. Ik begrijp de nuttigheid dier veranderde spelling der eigennamen niet, vooral daar hier ook vreemde namen op zijn Grieksch gespeld worden, en men, om consequent te zijn, de Perzische dan op zijn Perzisch enz. had moeten spellen.
Ook in de Grieksche woorden, die hier en daar voorkomen, is dikwijls aan het einde de figuur van sigma, die voor het begin of midden der woorden bestemd is, geplaatst.
Blz. 6. ‘Rha (de Wolga).’ De grenzen tusschen Azië en Europa zijn ten noorden van de Zwarte zee lang niet naauwkeurig door de natuur aangewezen. Het komt ons echter voor, dat de Wolga naauwlijks met regt als eene Europésche rivier beschouwd wordt.
Blz. 6 (*). De gissing van voss, dat Thule het eiland Man zou beteekenen, komt ons niet waarschijnlijk voor, wegens het epitheton ultima, dat zoo vaak aan Thule wordt gegeven.
Blz. 7. ‘ook dat gedeelte van Thessalië, hetwelk door de Myrmidones bewoond werd.’ Homerus spreekt nog van Hellas als van eene stad in Thessalië, en noemt de Myrmidoniërs, de Hellenen en de Achaeërs als de onderdanen van achilles. Il. II, 681-684.
Blz. 7. ‘eigenlijk Griekenland.’ Deze naam is eigenlijk zeer onjuist, want de Peloponnesiërs waren in den allereigenlijksten zin Grieken, zoodat zelfs sommigen aan de Doriërs, die toch vooral in den Peloponnesiërs woonden, den naam van Hellenen bij uitnemendheid geven.
Blz. 13. 3. Onder de dieren van Griekenland mis ik de verscheurende dieren, die toch menigvuldig genoeg

{==453==} {>>pagina-aanduiding<<}
in de mythen voorkomen, om te kunnen aannemen, dat zij in Griekenland bestaan hebben.
Blz. 19. ‘In een gebouw, dat zich aan het Parthenon aansloot.’ Was de schatkamer van Athene niet een integrerend deel van het Parthenon?
Blz. 19. ‘de feestelijke optogt bij de Panathenaeën.’ Volgens bötticher was aan de noordzijde de feestelijke optogt der Plynteriën, aan de zuidzijde der Arrhephoriën afgebeeld. Zie Jahrbücher für Philologie und Paedagogik. LVII, 4, blz. 360.
Blz. 21. ‘aes Corinthiacum.’ Volgens de gewone opvatting is het aes Corinthiacum eerst bij de verwoesting van Corinthe door mummius ontstaan, ten gevolge van het dooreensmelten van allerlei metalen.
Blz. 24. ‘totdat de tyran nabis haar versterkte.’ De versterkingen zijn reeds vroeger begonnen, toen pyrrhus Sparta bedreigde. Zie plutarchus, pyrrh. cap. xxvii.
Bl. 24. ‘Argos (Latijn, Argi).’ In het Latijn komt ook Argos voor. Zie horat. Carm. I, vii, 9.
Blz. 26. ‘Datis.’ Hier is Artaphernes vergeten.
Blz. 27. ‘toegevoegd aan dionysus.’ Dit zal wel moeten zijn: toegewijd aan dionysus.
Blz. 28. ‘Pelasgers.’ In ons oog heeft de meening van Prof. karsten, die de Pelasgers met de Philistijnen en de Hyksos in verband brengt, groote waarschijnlijkheid. Zie Aanteekeningen van het verhandelde in de sectievergaderingen van het Provinciaal Utrechtsch Genootschap van Kunsten en Wetenschappen, ter gelegenheid van de Algemeene Vergadering, gehouden in het jaar 1849; blz. 69 en volgg.
Blz. 35. ‘volgens de legende de zoon van hephaestos en athene.’ Eigenlijk was hij de zoon van hephaestos en de aarde, doch het pleegkind van athene. (Zie Il. II, 546-551.) Dat athene wel degelijk als maagd beschouwd werd, kan genoegzaam uit den naam van haren tempel (Parthenon) gestaafd worden.
Blz. 36. ‘Als jongeling kwam hij in beproeving.’ Zulk eene sophistische allegorie moest niet met de mythen der oudheid op ééne lijn gezet worden.

{==454==} {>>pagina-aanduiding<<}

Blz. 39. ‘Bedroefd over het verlies van ariadne.’ Het is genoeg bekend, dat hij volgens alle legenden juist niet zeer bedroefd was.
Blz. 44. ‘De spoedige beslissing.... werd verhinderd.’ Die verhindering was zoo groot niet. Alles wat daardoor gebeurde, liep in een week of drie ten einde, gelijk blijken kan, wanneer men de tijdsbepalingen in de Ilias nagaat. Dezelfde dwaling, die hier voorkomt, vindt men ook bij horat. Carm. I, xv, 33.
Blz. 46. ‘door geheel Griekenland.’ Dit is meer volgens fénélon dan volgens homerus. De laatste doet telemachus alleen naar Pylus en naar Sparta reizen.
Blz. 51 (*). ‘als eene Karische stad.’ Hierin is geene tegenstrijdigheid, wanneer men bedenkt, op welk eene gemakkelijke manier de Grieken coloniën stichtten, en gingen wonen in steden, die zij niet gebouwd hadden. Zie herod. I, 146.
Blz. 55. ‘Elis.’ Het komt mij voor, dat de Hellanodicae meer als de regters bij de Olympische spelen, dan als de overheden van Elis moeten beschouwd worden. De naam althans herinnert ons aan geheel Griekenland, niet aan Elis alleen. Zie weber, Klassische Alterthumskunde, S. 343.
Blz. 59 bb). ‘de Pythische spelen.’ Hierbij had de musicale wedstrijd behooren vermeld te worden, waardoor deze spelen zich van andere onderscheidden. Zie b.v. plut. de Musica, cap. iv.
Blz. 66. ‘zoo als ook het verblijf van vreemdelingen.’ Dat dit niet onbepaald verboden was, blijkt uit het voorbeeld van themistocles, van aristagoras, van alcibiades en anderen, die zonder officiële zending naar Sparta kwamen, en daar eenigen tijd vertoefden. Iets anders is het, dat het verblijf in Sparta aan vreemdelingen niet aangenaam gemaakt werd, en dat er weinig noodig was, om hen over de grenzen te laten zetten.
Blz. 66 (†). ‘Tacitus.’ Hoe veel eerbied ik voor tacitus als geschiedschrijver van Rome koester, in de geschiedenis der Messenische oorlogen heeft hij geen regt als bron aangehaald te worden.

{==455==} {>>pagina-aanduiding<<}

Blz. 75. ‘Aan apollon pythios.’ Volgens de redevoering van aeschines tegen ctesiphon (blz. 195 der stereotyp) werd het grondgebied van Cirra aan apollo, artemis, latona en athene pronaea gewijd.
Blz. 79. ‘zoo als bij het Ostracisme.’ De stemming bij het Ostracisme geschiedde niet met gewone steentjes, maar met stukjes aardewerk, waarop men met een spijker of stift gemakkelijk letters kon inkrassen; gelijk blijkt uit de bekende anecdote van aristides met den boer, die niet schrijven kon.
Blz. 81. ‘De herstelling der vrijheid.’ De roem van harmodius en aristogiton is geheel geüsurpeerd en onverdiend. Zie herod. V, 55. Thucyd. I, 20. Aristot. Polit. V, cap. viii [x].
Blz. 90. ‘Het Peloponnesisch bondgenootschap.’ Dit omvatte niet eens den geheelen Peloponnesus. Zie her. VII, 148 en volgg.
Blz. 90. ‘Nadat eene poging.’ Eene poging tot verdediging der passen ten noorden van Thessalië hebben de Grieken eigenlijk niet gedaan, want zonder een zwaard te trekken zijn zij weêr heengegaan, nadat zij gezien hadden, hoe bezwaarlijk dit punt te verdedigen zijn zou. Zie her. VII, 173.
Blz. 90. ‘Leonidas.’ De dood van leonidas is dikwijls te hoog geprezen. Vooreerst was hetgeen hij gedaan heeft Spartaansche mode, en ieder zijner medeburgers zou hetzelfde verrigt hebben; ten tweede kon hij nog minder dan een ander zich door de vlugt redden, daar, door zijne schuld, de verdediging der Thermopylae mislukt was. Had hij het pad boven over het gebergte, zoo veel de tijd het toeliet, met verschansingen voorzien, en er eene behoorlijke bezetting geplaatst, dan had het verraad van ephialtes aan de Perzen geen voordeel gegeven. Zie herod. VII, 217, 218.
Blz. 90. ‘Themistocles - dwong de Peloponnesiërs.’ Deze daad van Themistocles is zeer verdacht. Thans wordt hij geprezen, omdat hij de Perzen heet genoopt te hebben, om de Grieken op een voor de laatsten gunstige plaats aan te vallen. Wanneer echter de Perzen

{==456==} {>>pagina-aanduiding<<}
de engten aan weerskanten van Salamis, door eenvoudig schepen te laten zinken, verstopt hadden, dan hadden zij de geheele Grieksche vloot door honger kunnen dwingen, en dan zou themistocles zich dit bij xerxes tot verdienste gerekend hebben. Zie thucyd. I, 137.
Blz. 91. ‘Koning pausanias.’ Pausanias was geen koning, maar voogd van den zoon van leonidas. Zie thucyd. I, 132.
Blz. 94. ‘Pausanias, die met de Perzen.’ In de geheele Grieksche geschiedenis zijn weinig punten in mijn oog duisterder dan het verraad van pausanias. Volgens thucyd. I, 128, wilde hij Griekenland aan de Perzen onderwerpen, en tot loon daarvoor de dochter van xerxes trouwen. Op welk eene wijs dit echter moest uitgevoerd worden, is niet gemeld; hoezeer, volgens thucyd. I, 132, de zaak reeds zoo goed als gereed was. Dat hiervan niet meer is bekend geworden, strekt ten bewijze van de geheimzinnigheid der Spartaansche politiek.
Blz. 98. ‘Satraap inaros.’ Volgens thucyd. I, 104, was inarus geen Satraap, maar een Koning der Libyers, die aan Egypte grenzen.
Blz. 99 (*) ‘Cornelius nepos.’ Men moet vooral behoedzaam zijn in het aanhalen van nepos als bron voor de geschiedenis. Hij maakt telkens fouten. Zoo verwart hij miltiades, den veroveraar van den Chersonnesus met den overwinnaar van Marathon, en den slag van Mycale met dien aan den Eurymedon enz.
Blz. 100. ‘sloot deze.’ Dergelijke uitdrukkingen geven scheve voorstellingen. Het is hier vooral noodig de leerlingen te herinneren: dat pericles geen ander gezag had, dan hetgeen hij door overreding kon uitoefenen.
Blz. 104. ‘Kleon.’ Cleon wordt veeltijds te gestreng beoordeeld. Aristophanes vergroot natuurlijk alles, om op het effect te werken. Thucydides, die hem ook streng beoordeelt, heeft als krijgsman vrij wat minder uitgevoerd dan hij. Het is onregtvaardig, wanneer Thucydides Amphipolis laat verloren gaan, van ongeluk te spreken, en wanneer cleon Sphacteria inneemt, te zeggen, dat het meer geluk dan wijsheid was. Ook moet cleon

{==457==} {>>pagina-aanduiding<<}
geenszins zonder bekwaamheid geweest zijn, om zich zoo lang in Athene te kunnen staande houden.
Blz. 112 (†). ‘Dit is een voldoend bewijs.’ Dit bewijst veeleer, dat alcibiades zelf begreep het volksgeloof te moeten eerbiedigen, en de smet van ongodsdienstigheid te moeten afwasschen. Ik vergelijk dit met het herstellen der godsdienst door napoleon.
Blz. 113. ‘door de Oligarchen.’ Volgens plato Apolog. socrat. bl. 32, c. geschiedde dit, toen de Democratie nog bestond.
Blz. 118 2). ‘eerst om den jongen kyros te ondersteunen.’ Ik geloof niet, dat de Spartanen cyrus wetens en willens tegen artaxebxes ondersteund hebben. Cyrus heeft zijn plan tegen artaxerxes eerst in Cilicië bekend gemaakt (xenoph. Anab. I. iii), en in zijn verzoek om hulp bij de Spartanen (Histor. Graec. III, 1), wordt volstrekt niet gezegd, waartoe hij hunne hulp noodig had. De Spartanen hebben hem ook geene andere hulp verleend, dan dat zij hem hunne vloot ten gebruike gegeven hebben, die vervolgens op zijn bevel naar Cilicië gevaren is. Clearchus was niet door Sparta gezonden, maar een gelukzoeker, die zelfs door de Spartanen was ter dood veroordeeld. (Zie xenoph. Anab. II, vi.)
Blz. 120. ‘De Atheners behielden Lemnos, Imbros, Skyros.’ Deze bepaling was er bij, omdat anders, volgens de letter van het tractaat, de Spartanen Messenië in vrijheid hadden moeten stellen.
Blz. 132. ‘noodlot.’ Bij homerus is het noodlot geen afzonderlijk wezen, maar het besluit van al de goden te zamen, waaraan ieder, ook jupiter, onderworpen is. Zie Il. XVI, 433-458. XX, 293-317 enz.
Blz. 134. ‘legende.’ De hoogmoed van den Griekschen adel, die voorwendde van de goden af te stammen, zal hier ook veel aan hebben toegebragt.
Blz. 135. ‘Apollon en artemis..... zon en maan.’ Ik twijfel of apollo en artemis oorspronkelijk wel met de zon en de maan gelijk gesteld werden. Bij homerus althans staan zij met zon en maan in volstrekt geen betrekking. De allegorische uitleggingsmethode is door

{==458==} {>>pagina-aanduiding<<}
limburg brouwer in zijn groot werk over Griekenland (Histoire de la Civilisation morale et religieuse des Grecs) en in zijne Geschiedenis der allegorische interpretatie der Grieksche mythologie met veel geest en dikwijls met regt bestreden.
Bl. 140. ‘luid.’ Reeds bij homerus, Il. VII, 194, 195, wordt van bidden niet met luider stemme melding gemaakt.
Blz. 141. ‘vierderlij wijze.’ Hier moesten de droomuitleggingen ook vermeld worden, ‘want ook een droom komt van zeus.’ Il. I, 63.
Blz. 141. ‘onbezielde natuur.’ Dat dit niet geheel en al juist is, maak ik op uit herod. II, 55.
Blz. 146. ‘Thespis.’ Het komt mij waarschijnlijk voor, dat thespis de grondlegger der Comoedie, niet der Tragoedie geweest is. Zie k.o. müller, Geschichte der griechischen Literatur,’ II, 32, 1).
Blz. 147. ‘als verlicht philosooph.’ De conceptie van sophocles is, in mijn oog, wijsgeeriger dan die van euripides. sophocles was gelooviger en minder sceptisch, maar Sophocles had veel meer bekwaamheid om één verheven denkbeeld tot grondslag van een treurspel te leggen en zich geregeld te laten ontwikkelen.
Blz. 148. ‘een getrouw tafereel.’ Dit tafereel is omtrent even getrouw als de Charivari, dat is, men moet er den vierkantswortel uit trekken, om tot de waarheid te komen.
Blz. 148. ‘om zijne geschiedenis.’ Hier zal wel bijkomen, dat de Grieken veel meer bij den dag leefden, en veel meer het levende woord boven het geschrevene stelden dan wij.
Blz. 150. ‘de redevoeringen van pericles.’ In die redevoeringen is zeker veel schoons, maar vooreerst is het onzeker, of pericles ze werkelijk heeft uitgesproken (zie thucyd. I, 22), en ten andere hebben die redevoeringen het gebrek, dat zij door bovenmatige kortheid en gedrongenheid van stijl verbazend moeijelijk te volgen zijn. Wanneer tegenwoordig een redenaar zóó wilde

{==459==} {>>pagina-aanduiding<<}
spreken, zou de helft zijner toehoorders er niets van begrijpen. Zie cicero, de Or. II, 13. Orat. IX.
Blz. 151. ‘de Grieksche.’ Dit zal wel moeten wezen: de Attische. De Sicilianen waren immers ook Grieken.
Blz. 153. ‘Plato’ Men moet echter voorzigtig zijn met socrates uit plato te willen leeren kennen. Plato heeft ook veel denkbeelden uit andere wijsgeerige scholen opgenomen, en vooral de leer van pythagoras heeft veel indruk op hem gemaakt. Lang niet alles, wat hij socrates laat zeggen, is als geheel met de denkwijze van socrates overeenkomstig te beschouwen.
Blz. 162. ‘door het invoeren van den Makedonischen phalanx.’ Ik wil niet ontkennen, dat philippus de phalanx heeft verbeterd, en in Macedonië welligt het eerst bekend gemaakt; maar uitgevonden heeft hij haar niet. Men vindt reeds eene beschrijving van eene phalanx bij xenophon, Cyrop. VI, iii, 20. VII, i, 33, 34.
Blz. 163. ‘de grootste verdenking.’ Alexander zelf beweerde, dat de Perzen door geld den moordenaar hadden omgekocht; en wanneer men bedenkt, dat de plannen van philippus tegen Perzië geenszins verborgen waren, dan bekomt deze bewering een hoogen trap van waarschijnlijkheid.
Blz. 163. ‘en groot bewonderaar der dichtkunst.’ Dit karakteriseert alexander niet genoeg. Het ware beter hier óf zijn geheelen inborst mede te deelen, óf ook dit weg te laten. Liefde voor de dichtkunst was niet de hoofdtrek van zijn karakter; maar wel liefde tot roem. Het was, geloof ik, zijn geliefkoosd denkbeeld, dat eens een tweede homerus hem als een grooter held dan achilles zou bezingen.
Blz. 166. ‘om zich bij de Aegyptenaren.’ Het was de gewone politiek van alexander, de godsdienst als hulpmiddel te gebruiken, om zich als een door de godheid begunstigd held voor te doen. Zie limburg brouwer, Hist. de la Civil. VI, p. 267.
Blz. 182. e). ‘de nieuwe academie gesticht door karneades.’ Men moet evenwel in het oog houden, dat van

{==460==} {>>pagina-aanduiding<<}
plato tot carneades verscheidene hoofden zijner school elkander geregeld zijn opgevolgd, hoewel de leer door den tijd ontaard is, en plato ze denkelijk niet als de zijne zou erkend hebben.
Blz. 187. ‘kanon.’ Volgens weber (Klassische Alterthumskunde, S. 30 en volgg.) was die vermaarde kanon niets anders dan een beredeneerde catalogus der in de bibliotheek voorhandene boeken.
Blz. 191. ‘bleef hij besluiteloos in Griekenland,’ en bedierf zijn leger door zijn voorbeeld, daar hij zich op Eubéa met minnarijen bezig hield en den winter in feesten doorbragt.
Blz. 202. ‘ten eenenmale van grond ontbloot.’ Zoo geheel ongegrond is deze bewering niet. Zie jesaia XXIII, 13. Xenoph. Cyrop. III, cap. ii, 7.
Deze aanmerkingen meenen wij op dit stuk te moeten maken. Wij zien verlangend uit naar het volgende, voornemens zijnde, dat op dezelfde wijze te behandelen.

d. burger, jr.

Zedekundige verhalen. Een leer- en leesboekje ten dienste der scholen. Tweede druk. Te Koevorden, bij D.H. van der Scheer. 1849. In kl. 8vo. 60 bl. f :-15.

Eene verzameling van verhalen, welke de kinderen met genoegen zullen lezen. Wij hebben er enkele bekenden, die in schmid's honderdtallen voorkomen, in aangetroffen. - De titel: leer- en leesboekje is vreemd. Moeten deze verhalen in het hoofd geprent worden? Wij meenden, dat men tot dusverre alleen wetenschappelijke boekjes voor kinderen leerboekjes noemde. Evenwel beneemt dit niets aan de waarde van het overigens zeer nuttig werkje, dat, zoo men volstrekt verhalen in de school wil hebben, met vrucht kan gebruikt worden, en daarom aanbeveling verdient.





{==461==} {>>pagina-aanduiding<<}

Boekbeschouwing.

Het regt der Hervormde Floreenpligtigen, ten platten lande in Friesland, op de verkiezing van Predikanten en op het beheer van de Kerkegoederen, toegelicht en verdedigd, door de Hervormde Kerkvoogden van den dorpe Weidum, in Maart 1849. Uitgegeven door Mr. W.W. Buma, Ridder der Orde van den Nederlandschen Leeuw, Raadsheer in het Provinciaal Geregtshof van Friesland, te Leeuwarden, met een Naschrift over Art. 15 van het Algemeen Reglement op het bestuur der Nederlandsche Hervormde Kerk van 1816. Te Leeuwarden, bij W. Eekhoff. December 1849. In gr. 8vo. 56 bl. f :-60.

Gelijk zoo vele meer en min belangrijke brochures in het leven zijn geroepen door het in 1848 Gerevideerde Algemeen Reglement voor het Bestuur der Hervormde Kerk in het Koningrijk der Nederlanden - zoo is ook aan dat Reglement het voor ons liggend stukje zijn ontstaan verschuldigd. Immers na de verschijning en rondzending van dat Reglement werden, bij beschikking van den Heer Grietman van Baarderadeel van den 27 Januarij 1849, ten aanzien van de in dit Reglement voorkomende bepalingen omtrent het beheer der Kerkelijke goederen, de op- en aanmerkingen gevraagd ook van de Hervormde Kerkvoogden van Weidum. De taak, om die op- en aanmerkingen mede te deelen, werd door het Collegie van Kerkvoogden opgedragen aan den mede-Kerkvoogd, den geleerden buma, die deze taak zóó volbragt, dat het gedaan verslag spoedig de aandacht trok zoo wel van verschillende Kerkelijke personen en Collegiën als van geschiedkundigen in Friesland. Geen wonder dus, dat men met sterken aandrang de algemeene uitgave begeerde, waartoe de opsteller dan ook besloot, na den afloop der Synodale Vergadering, waar dit stuk ter tafel was geweest. Aangespoord ook werd de Schrijver tot de uitgave

{==462==} {>>pagina-aanduiding<<}
door de verschijning van het werkje van Dr. reddingius; (⋆) daar deze zich ‘alleen tot het regt op de verkiezing van Predikanten bepaalt en niet handelt over het regt op het beheer van de kerkegoederen;’ te meer ook, omdat, terwijl het resultaat waartoe én Dr. reddingius én Mr. buma komen, te weten dat het regt eenen Predikant te kiezen aan de Floreenpligtigen in Friesland van regtswege toekomt, de grond echter, waarop beider bewering rust, verschillend is. Twee hoogst belangrijke onderwerpen worden dus door den Raadsheer buma behandeld: de beroeping van de Predikanten en het beheer van de Kerkelijke goederen in Friesland. Onder de vele gegronde aanmerkingen op het Algemeen gerevideerd Reglement van 1848 moet wel in de eerste plaats genoemd worden, dat in het Reglement volstrekt niet aan de Floreenpligtigen in Friesland is gedacht. Immers dat de opstellers in Art. 23 ook aan dezen gedacht hebben, kunnen wij bezwaarlijk gelooven, daar er tusschen Collatoren en Floreenpligtigen een groot onderscheid bestaat. Boven allen twijfel toch is hetgeen de Schrijver zegt op bl. 13: ‘De Collatieregten in de andere
Provinciën zijn veelal, zoo niet overal, óf uit het Leenregt (Jus Foedale,) óf uit niet Foedale Heerlijke Regten oorspronkelijk. Vandaar, dat, blijkens de geschiedenis der overwegingen, die aan de Grondwet van 1848 zijn voorafgegaan, ook die Collatieregten zijn bedoeld onder de, in Art. 4 der Additionnele Artikelen van die Grondwet genoemde, Heerlijke regten, waarvan de opheffing, tegen schadeloosstelling aan de eigenaren, door de wet zal kunnen worden vastgesteld en geregeld.
Dat echter in Friesland het leenregt nimmer wortel heeft kunnen schieten, en dat ook dáár nimmer Heer-
{==463==} {>>pagina-aanduiding<<}
lijke regten hebben bestaan, is iets, dat zoo boven alle tegenspraak verheven en zóó bekend is, dat het tijdverspillen zou zijn, dit te willen betoogen. De vrijheidszin der oude Friezen heeft hunne nakomelingen daarvoor behoed. (⋆) Maar diezelfde vrijheidszin, even wars van geestelijke als van wereldlijke overheersching, is juist de eerste bron en oorsprong van het regt der Floreenpligtigen tot verkiezing van de Predikanten.’
Volgens bescheiden uit oude oirkonden, medegedeeld door Mr. buma, dagteekent de verkiezing der geestelijken door de leeken reeds van den tijd toen de Friezen de Christelijke godsdienst omhelsden; dat regt werd ook toegekend aan hen, toen de ingezetenen van ieder Kerspel een landhuis voor de woning van den Pastoor, land tot een kerkhof enz. moesten verschaffen, op last van karel de Groote. Later geschiedde zulks ook veelmalen vrijwillig, zoo als te Weidum, doch steeds behielden de leeken voor zich het regt eenen Pastoor naar eigen goedvinden te verkiezen. Dat regt van verkiezing der Pastoors werd met de Reformatie overgebragt in de Hervormde Kerk en behielden zij als leden van het nieuwe Kerkgenootschap dezelfde regten, welke zij in het oude hadden uitgeoefend. Zij die vroeger als leden der Roomsch Katholieke Kerk hunne Pastoors kozen, kozen nu als behoorende tot de Hervormde Kerk hunne Predikanten. Door alle eeuwen henen, onder zoo verschillende regeringen, werd dat regt geëerbiedigd, welks bevestiging

{==464==} {>>pagina-aanduiding<<}
de Synode te Heereveen, in 1804, op nieuw heeft gevraagd en van het toenmalig Staatsbestuur ook heeft verkregen. In het naauwste verband met die wijze van verkiezing der Predikanten staat het bestuur over de Kerkelijke goederen. Ook daarbij werd steeds het beginsel aangenomen en gehandhaafd, dat zij, die goederen aan de Kerk ten geschenke gaven, het beheer over die goederen behielden. De geestelijken oefenden dus slechts eenen indirecten invloed uit op dat bestuur, welke invloed natuurlijk afhankelijk was, zoowel van de verschillende geestelijken als van de kerkvoogden, en van de meer of min vriendschappelijke verstandhouding, waarin zij tot elkander stonden. Gelijk bij de Hervorming in Friesland, in 1580, zij, die vroeger den Pastoor verkozen, van toen af aan Predikanten aanstelden, zoo ook behielden na de Reformatie dezelfde personen het bestuur over de Kerkgoederen, - hunne eeredienst veranderden zij, doch de keuze der Bedienaars van de nieuwe eeredienst en het bestuur der Kerkgoederen bleven in dezelfde handen. Behoudens enkele tijdelijke wijzigingen, b.v. in 1795, is dat steeds gebleven; zoodat het resultaat van het historisch onderzoek geen ander is, dan hetwelk de Schrijver uitspreekt op bl. 38: ‘Uit dit alles blijkt alzoo, dat de Kerkegoederen in blooten eigendom behooren aan de gezamenlijk Hervormde schotschietende Grondeigenaren (Floreenpligtigen) van ieder dorp; dat, van wegen dezen, Kerkvoogden die goederen in bezit hebben en beheeren, onder oppertoezigt der wereldlijke magt; dat deze stand van zaken eeuwen oud is; dat nimmer de Kerkelijke magt eenig gezag over die goederen, veel min ze in bezit heeft gehad of nog heeft; maar dat alleen de Kerk het regt heeft, om de opkomsten dier goederen ter vervulling der behoeften van de openbare godsdienstoefening te zien
aanwenden.’ De Heer buma wil dien stand van zaken behouden, eensdeels omdat hij aan Kerk en Staat het regt ontkent te beschikken over eens anders goed; vervolgens ook in het belang van den eeredienst. Immers de Floreenpligtigen zijn, als grondbezitters, allen meer of min welgestelde lieden; over hen

{==465==} {>>pagina-aanduiding<<}
wordt een omslag gedaan, wanneer er gelden voor kerk of eeredienst van noode zijn. Tegen dien omslag verzetten de Floreenpligtigen zich niet; of zij echter regtens verpligt zijn, zich daaraan te onderwerpen, vooral, wanneer gegoede leden wonen in de gemeente, die, geene bezitters van landerijen zijnde, ook geene stemgeregtigden zijn in Kerkelijke zaken, en daarom bevrijd bleven van den Kerkelijken omslag, betwijfelen wij; evenmin gelooven wij, dat de Floreenpligtigen, van hunne regten beroofd wordende, met eenig gevolg vroeger gedane betalingen zouden kunnen terugvorderen. Wij deelen dus geenszins het gevoelen, door den geachten Schrijver uitgesproken op bl. 42: ‘Bovendien spreekt het van zelf, dat de Floreenpligtigen, van hunne regten beroofd wordende, niet alleen van omslagen op hunne vastigheden zouden worden bevrijd, maar ook zouden laten gelden hun regt op de teruggave van door hen vroeger gedane betalingen ter verbetering enz. van gebouwen, aflossing van schulden enz.’ - Die betalingen toch deden zij of vrijwillig óf quâ stemgeregtigden; deden zij ze vrijwillig, dan zoude aan geenen terugëisch te denken zijn; waren zij toen verpligt, die betalingen te doen quâ stemgeregtigden, dan zoude de ontneming hunner regten hun nog geen regt geven tot terugvordering van datgene, hetwelk zij, op het oogenblik toen zij het gaven, verschuldigd waren; nimmer toch kan eene wet eene terugwerkende kracht hebben.
Na nog eenige aanmerkingen (vooral naar aanleiding van Art. 15 van het Reglement van 1816, waarover een belangrijk Naschrift door den Schrijver achter zijn werkje is gevoegd) op den vorm van het Ontwerp-Reglement medegedeeld, en aangetoond te hebben, dat de Synode de magt des Konings in de voorgestelde veranderingen eenigzins had voorbijgezien, eindigt het stuk met de volgende krachtige verklaring van de Hervormde Kerkvoogden van den dorpe Weidum: ‘dat wij door geen Koninklijk, veel min Synodaal Besluit ('t zij met eerbied gezegd), maar alleen op uitdrukkelijken last van onze Committenten, de Floreenpligtigen, of op Vonnis van den bevoegden Reg-
{==466==} {>>pagina-aanduiding<<}
ter, ons zouden geregtigd achten, om aan een niet door Floreenpligtigen verkoren Predikant het gebruik van Pastorij en Kerk toe te staan, of eenige uitkeering te doen, en evenmin de goederen, die wij bezitten en beheeren, aan niet door Floreenpligtigen benoemde Kerkvoogden over te geven, of aan anderen dan aan Floreenpligtigen rekening van ons beheer te doen.’
Aanmerkingen van eenig belang hebben wij niet; slechts ééne historische fout teekenden wij aan op bl. 14; aldaar lezen wij: ‘Karel de Groote, onder wiens regering de Friezen, tegen het laatst der 9de eeuw, blijvend tot het Christendom werden bekeerd,’ enz. - Karel de Groote toch, die magtige Keizer van het Westen, stierf reeds in 814, na eene roemvolle regering van 47 jaar.
Wij lazen deze echt historische beschouwing van het regt der Floreenpligtigen met groot genoegen; wij vonden er in veel de bevestiging van het aangevoerde door Dr. reddingius, in veel ook eene aanvulling van het door Z.W.E. medegedeelde. Wij vertrouwen, dat het werkje van den geleerden Schrijver die belangstelling zal ondervinden, welke het zoo ten volle verdient; inzonderheid van hen, die eenen regtstreekschen of zijdelingschen invloed uitoefenen op onze Kerkelijke zaken; dat zij er door bewaard blijven, willekeurig aan de Friezen een oud en eerlijk verkregen regt te ontnemen. Wij kunnen echter den wensch niet onderdrukken, dat spoedig in onze Nederlandsche Hervormde Kerk die eenheid moge komen in de verkiezing van Predikanten en in het beheer der Kerkgoederen, waaraan reeds te lang behoefte is gevoeld; eene eenheid, die niet dan heilzaam kan werken op het Kerkelijk leven, hetwelk zich van dag tot dag krachtiger vertoont.

†-.




Leerrede over Jeremia XXIII:23 en 24. Uitgesproken te Zwolle, den 17den Junij 1849, door G.H. van Senden, Theol. Doctor en Predikant te Zwolle, bij gelegenheid van zijn vertrek naar het Heilige Land. Uitgegeven

{==467==} {>>pagina-aanduiding<<}
ten voordeele van de Armen der Hervormde Gemeente te Zwolle. Te Zwolle, bij J.J. Tijl. 1849. In gr. 8vo. 18 bl. f :-30.

De Eerwaarde van senden, die met zijne ‘Alpenrozen’ getoond heeft een fijn en gevoelvol opmerker te zijn, en door zijnen ‘Bijbelschen Atlas’ van zijne topografische kennis van Palestina getuigenis heeft gegeven, werd, zoo als bekend is, door H.K.H. Prinses marianne uitgenoodigd haar te vergezellen op eenen reistogt naar het Heilige Land. Niet alleen de vrienden van den bekwamen man, maar ook alle beminnaren der letteren verheugden zich over de gelukkige keuze der Vorstin, omdat men de hope koestert, dat onze vaderlandsche literatuur met eene reisbeschrijving zal verrijkt worden, den dichter van de ‘Alpenrozen’ waardig. Wij weten het, dat deze roeping van senden zelven aangenaam en streelend in de ooren klonk, hem eene taak in de handen gevende, die hij voor de schoonste zijns levens hield. Die gewigtige reize is nu reeds volbragt. In goede gezondheid is hij in het vaderland teruggekomen, en hij zal de verwachting zijner landgenooten niet beschamen.
Maar wij hebben daar voor ons liggen de leerrede, met welke hij van zijne Gemeente tijdelijk afscheid heeft genomen. Dat wij ze niet vroeger aankondigden, ligt eenvoudig daarin, dat ze ons niet vroeger is toegezonden. De prediker behandelt de Godspraak van jeremia voor ons, om ons rijkdom te bieden van stoffe tot heilig denken. Trouwens zij brengt, ten eerste, voor onze oogen onmetelijke ruimten; zij doet die, ten tweede, ons kennen als voorwerp van eene alles omvattende wetenschap; zij laat die eindelijk ons zien, als vervuld zijnde van eene alvermogende werking; vervolgens als eene vraag aan ons, om treffend van invloed te zijn op onze harten, - want zij is, vooreerst, met nadruk tot hen gerigt, die traag zijn in liefde en eerbied voor God; - zij is, ten tweede, met volheid van troost voor zielen, die zich vergeten en verlaten achten; zij is, ten derde, met

{==468==} {>>pagina-aanduiding<<}
kalme geruststelling voor zulken, die bewogen zijn onder de scheiding van dierbare betrekkingen.
De preektrant van van senden is genoeg bekend; wij zeggen van deze leerrede slechts, dat zij zich door eenvoudigheid en helderheid onderscheidt. Alleen zou men kunnen vragen, of de dispositie van het eerste deel niet eenigzins onbestemd zij uitgedrukt. Wij zijn van meening, dat de Heer van senden bedachtzaam heeft gehandeld met weinig en slechts bedektelijk van zich-zelven te spreken. Het weldadig doel, met de uitgave beoogd, zal wel reeds bereikt zijn.
Den Leeraar wenschen wij van harte toe, dat hij zijne gemeente met dankbaarheid wedervinde, en haar met de woorden van Palestinaas dichter begroete: ‘De Heer was mijn Herder; mij heeft niets ontbroken. En nu zal ik blijven in het Huis des Heeren, altoos.’





Het Ontwerp van Gerevideerd Algemeen Reglement voor het Bestuur der Hervormde Kerk, in het Koningrijk der Nederlanden, aan beginselen getoetst door Mr. J.W. Tydeman, Advocaat te Amsterdam. (Met het ontwerp zelf, en een tegen-ontwerp.) Te Amsterdam, bij J. van der Hey en Zoon. 1849. In gr. 8vo. 80 bl. f :-90.

Buiten onze schuld wordt deze brochure van den Amsterdamschen Regtsgeleerde tydeman later aangekondigd, dan zij in méér dan één opzigt naar inhoud en bewerking verdiende.
Bekend is het, hoe sedert eenige jaren in de Nederlandsche Hervormde Kerk stemmen zijn opgegaan, die luid en dringend om herziening van het Algemeene Reglement vroegen, en schoon ons de redenen, die men over de noodzakelijkheid daarvan opgaf, niet allen even houdbaar schenen; schoon wij zelfs in die stemmen nog geenszins het verlangen der Kerk hoorden, - geloofden wij evenwel, dat de Kerkelijke Wetgeving van 1816 niet langer aan onderscheidene sedert dien tijd ontstane be-
{==469==} {>>pagina-aanduiding<<}
hoeften voldeed, en zagen met hooge belangstelling het Ontwerp van Gerevideerd Algemeen Reglement te gemoet, dat de Synode van 1848 als vrucht van hare langdurige zittingen leveren zoude.
Eindelijk werd het bekend: veel kwam er in voor, dat werd toegejuicht: maar ook veel, dat men afkeurde. De Synode des verleden jaars wijzigde het in belangrijke punten: en beschouwde de meerderheid harer leden die wijzigingen misschien als verbeteringen; volgens de zienswijze der minderheid, waren het slechts nieuwe lappen op een oud kleed.
Dit zelfde ontwerp wordt door den Schrijver aan de beginselen getoetst, die, naar zijn inzien, de grondslagen van het gebouw zijn, waarop het zamenstel rust. (bl. 1.) Daartoe behandelt hij, van bl. 3-31, de volgende acht punten: 1o. de wijze, waarop de herziening van het thans bestaande Algemeene Reglement zal moeten worden daargesteld; 2o. de kenmerken der Hervormde Kerk in Nederland; 3o. de vereenvoudiging, in het raderwerk van Bestuur bij de herziening tot stand te brengen; 4o. beveiliging der Hervormde Kerk tegen overheersching van geestelijk gezag; 5o. het beginsel van vrije verkiezing en evenredige vertegenwoordiging; 6o. de attributiën der verschillende Collegiën van bestuur; 7o. de afscheiding tusschen Kerk en Staat; en 8o. de wijze, waarop het nieuwe Algemeene Reglement zal moeten worden ten uitvoer gelegd. Ten slotte ontvangen wij, van bl. 32-93, een Nieuw Ontwerp, waarin de door den Schrijver voorgestelde verbeteringen en bijvoegselen, bij tegenoverstelling van het ontwerp der Synode, duidelijk zijn aangewezen.
Uit deze opgave ziet men het hoog belang der onderwerpen, die hier behandeld worden, en de ontwikkeling daarvan geschiedt op eene wijze, welke den zelfstandigen, en van zijn standpunt als Regtsgeleerde vrijzinnigen man leert kennen; en dien wij met genoegen hooren redeneren, ook dáár, waar overwegende redenen ons dringen zouden, eene andere zienswijze te volgen.
Het ligt niet in ons plan, den Schrijver overal op den

{==470==} {>>pagina-aanduiding<<}
voet te volgen, en hem onze tegenbedenkingen mede te deelen; maar na de lezing van zijnen verdienstelijken arbeid geven wij hem toch de volgende vragen ter overweging: zal er wel immer door de Synode een Algemeen Reglement ontworpen kunnen worden, dat regtens voor de Kerk verbindend zal zijn, zoo lang de Gemeente zelve door hare wettig benoemde lasthebbers er niet in zal hebben toegestemd? - Zoude het niet eene menigte bezwaren afsnijden, wanneer men eenvoudig tot kenmerk en hoofdbeginsel der Hervormde Kerk in Nederland, als grondslag, waarop zij rust, de bepaling op den voorgrond plaatste, die voorkomt in het 7de artikel der belijdenisse des geloofs der Gereformeerde Kercken in Nederlant: ‘dat de Heilige Schrift het eenig rigtsnoer is van geloof en wandel’? - Zoude het in het belang der orde en des vredes doelmatiger zijn, op de Klassikale Vergaderingen zoo véél magt over te dragen, als door den Schrijver, bl. 55 en verv., gedaan wordt; en bestaan daartegen geene waarschuwende wenken, óók geput uit de Kerkelijke Verordeningen van voor 1816? - Is er dan waarlijk zoo veel gegronde klagte over geestelijke overheersching (Dominocratie), en wanneer deze werkelijk in vroeger en later dagen bestaan had, zoude zij zich dan niet in de eerste plaats hebben doen gelden omtrent de ongeschonden bewaring der Kerkelijke goederen, wier beheer van de Laicocratie juist geen verblijdend noch stichtelijk tafereel in menige Gemeente ophangt? en is het misschien ook al aan de Dominocratie te wijten, dat de Diakonale Kerkelijke Wetgeving van 1844 niet is tot stand gekomen? - Is het misschien de schuld der Predikanten, dat, waar de Ouderlingen thans in gelijken getale met hen op de Klassikale Vergaderingen kunnen verschijnen, zij uit de meeste Gemeenten zijn weggebleven? - Wordt het
oorspronkelijk Presbytericale stelsel onzer Kerk, dat op Apostolisch gezag zich kan beroepen, niet den bodem ingeslagen, wanneer men den werkkring van Diakenen en Kerkvoogden verder uitstrekt, dan hunne betrekkingen tot de Gemeente gedoogen? - Welke is toch die eigenlijk gezegde Vertegen-
{==471==} {>>pagina-aanduiding<<}
woordiging onzer Kerk? Is zij te zoeken in de handhaving harer leer, harer stoffelijke belangen, of van haar bestuur? En is die Vertegenwoordiging, gelijk men ze, uit het Staatkundig leven, op Kerkelijken bodem wil overbrengen, ook in den geest van het Evangelie? - Is eene algeheele scheiding van Kerk en Staat wel mogelijk, zoo lang de Staat het billijk regt van toezigt uitoefent? Is zij in het belang der Kerk wel aan te raden, al ware het alleen tot handhaving harer Reglementen?
Maar reeds genoeg: te regt zegt de Schrijver, dat de jongste Grondwetsherziening de spreuk heeft bevestigd: ecclesia sequitur curiam! bl. 2. Maar of het modelleeren des Kerkvorms, naar dien van den Staat, der Kerke ooit voordeel heeft aangebragt, zouden wij, bij het licht der geschiedenis, grootelijks betwijfelen. Hoe dit evenwel zijn moge, indien wij van den kundigen Schrijver ook al in vele opzigten moeten verschillen, prijzen wij toch zijn werk volmondig ter toetsing aan, en danken hem voor hetgene hij ons, ten blijke zijner belangstelling in het welzijn onzer Kerk, geleverd heeft. Wij voor ons gelooven, dat de tijd de beste Wetgever is, en wenschen van harte, dat de Synode eens gelukkig genoeg moge zijn, zulk eene Kerk-orde daar te stellen, welke, even gelijk die van 1816, met al hare leemten, een tijdvak van dertig jaren beleeft, en bij de handhaving der belangen onzer Kerk, ook zoo veel mogelijk aan hare behoeften zal voldoen.
c.w.p.




Diagnostiek der oorziekten door A.H. Swaagman, Med. Art. Obst. et Chir. Doctor te Groningen. Te Groningen, bij H.R. Roelfsema. 1850. In gr. 8vo. 95 bl. f 1-:

Eene belangrijke specialiteit der Heelkunde, de leer van de gehoorziekten namelijk, heeft in ons Vaderland een ijverigen beoefenaar en bevorderaar gevonden in den Groningschen Geneesheer, Dr. swaagman. Het Handboek

{==472==} {>>pagina-aanduiding<<}
der oorheelkunde van m. frank, door hem in het Nederduitsch bewerkt, kan hiervan getuigen. Het zal zeker de vraagbaak van menigen Heelkundigen onder ons geworden zijn, voor wien tot hiertoe deze tak der geneeskunde bijna eene terra incognita is geweest. Eene nieuwe proeve van dit streven levert de Heer swaagman weder door de hier aangekondigde Diagnostiek der oorziekten. Gelijk over het geheel in de geneeskunde, is eene zoo veel mogelijk volledige diagnosis vooral voor de gebreken van het werktuig des gehoors een vereischte, zal de therapie eenen redelijken grondslag hebben. Nu eene zoodanige Diagnostiek aan het werk van frank schijnt te ontbreken, zullen deze bladen zeker met dankbaarheid door de beoefenaren der Heelkunde, die tot hiertoe van de oorziekten geen bijzonder werk maakten, worden ontvangen. Na de lezing van dezen arbeid van swaagman, zullen zij, alvorens eenige inspuiting of de aanwending van eenig, soms niet genoeg aangewezen, middel bij gehoorziekten te ondernemen, zich alvorens door de hulpmiddelen, hier voor oorgebreken aan de hand gegeven, willen overtuigen, of zij met eene aandoening der gehoorzenuw, gebreken van het uit- of inwendig oor, van de tuba enz. te doen hebben, ten einde daarnaar de therapie te bepalen. Stemvork, en uurwerk, beschouwing van den uitwendigen gehoorgang door den oorspiegel, aanwending van den catheter met of zonder inspuitingen, zullen dan, waar noodig, door hen, ter onderkenning van de gebreken in de verschillende deelen en weefsels des gehoor-orgaans, niet worden nagelaten.
De Schrijver zie daartoe aan zijne Diagnostiek den welverdienden bijval geschonken.




Opmerkingen en mededeelingen betreffende de Genees-, Heel- en Verloskundige Praktijk, door A.H. Swaagman, Med. Chir. et Art. Obst. Doctor te Groningen. Te Groningen, bij H.R. Roelfsema. 1850. In gr. 8vo. 96 bl. De prijs van ieder deel, 20 vellen groot, is f 3-20.

Dr. swaagman stelt zich voor, in deze bladen losse op-
{==473==} {>>pagina-aanduiding<<}
merkingen en heknopte mededeelingen uit eigen praktijk of uit die van anderen, telkens bij 2 vellen druks, op onbepaalde tijden uit te geven, waarvan 20 bladen een deel zullen uitmaken. Rec. kan niet bevatten, wat den Heer swaagman heeft bewogen, onze periodieke werken noodeloos met nog één te vermeerderen. Wanneer Rec. ook aan de waarde der hier oorspronkelijk geleverde waarnemingen van den Heer swaagman, noch aan zijne kritiek, iets wil ontnemen, dan had hij toch liever gezien, dat de Heer swaagman hiervoor de bij ons reeds bestaande Journalistiek: ‘het Practisch Tijdschrift, Het Nederl. Lancet, de Geneeskundige Courant’ of een ander, hadde gekozen. Maar de uitgave van deze opmerkingen acht Rec. thans nog overbodiger, nu wij hier stukjes, als dat van hellft, uit caspar's Wochenschrift; scleroderma adultorum en zoo veel meer uit schmidt's Jahrbücher, of Meningitis tuberculosa van oppolzer, Epilepsia van romberg, operatie door blasius enz. uit de Deutsche Klinik van gösschen zien overgenomen; stukken, die tegenwoordig bijna elk geneeskundige, zoo niet in de tijdschriften zelve leest, dan toch zeker in onze reeds bestaande Journalistiek zal aantreffen. Rec. betreurt het, om de wetenschap en voor onzen Vaderlandschen roem, dat ook hier eenheid zoo vele hinderpalen ontmoet. Meent de Heer swaagman zijn plan te moeten doorzetten, Rec. wenscht dan, dat er alleen oorspronkelijke berigten voortaan in zullen gevonden worden, die voor de wetenschap belangrijk kunnen zijn; waartoe hij onder anderen
niet durft brengen de waarneming van het zwellen en neerdalen der hersenen, bij in- en uitademing, bij eenen getrepaneerde in 't Academisch ziekenhuis te Groningen en bladz. 31 medegedeeld; althans als men meent, hierdoor de natuur te hebben bespied, met betrekking tot hetgeen hier bij gesloten schedel plaats heeft.




Bijdragen tot de practische Heelkunde door Dr. Ernst Blasius, Professor in de Heelkunde enz. te Halle. Uit het

{==474==} {>>pagina-aanduiding<<}
Hoogduitsch doar J.E.C. van Campen. Met eene plaat. Te 's Hertogenbosch, bij Gebr. Muller. 1849. In gr. 8vo. 374 bl. f 1-40.

In Duitschland, meer dan bij ons, ziet men nu en dan werken verschijnen van hen, die aan het hoofd staan van Klinische inrigtingen, waarin zij de vrucht hunner ervaring tot bevordering der wetenschap nederleggen. Ook de Hallesche Hoogleeraar blasius heeft, in 1848, Beiträge uit zijne rijke ondervinding, over een ruim tijdvak loopende, door den druk openbaar gemaakt. Rec. mag aannemen, dat geenen beoefenaar der Heelkunde, van eenige wetenschappelijke vorming onder ons, deze Beiträge onbekend zullen zijn gebleven, en daarom gelooft Rec. niet, dat de waarlijk verdienstelijke van campen door deze vertaling het werk onder zijne Vaderlandsche Heelkundigen noodig had te helpen verspreiden. Een groot deel van het werk is gewijd aan de resectiën, zoo als die door blasius in zijne Kliniek en burger-practijk zijn verrigt, met gunstiger uitkomst aan de beendaren der bovenste ledematen, dan aan de onderkaak. Daarop volgen, bladz. 157, de plastische kunstbewerkingen, waaromtrent blasius eerst zijne denkbeelden in het algemeen, op grond zijner ondervinding, mededeelt, om vervolgens tot de Rhinoplastik en lipvorming, wangvorming, ooglidvorming enz. te komen. De verdere Hoofdstukken loopen over de kunstbewerking bij likteekens, vernaauwingen der urethra, polypi uteri en zijne behandeling van den prolapsus uteri. Het mag bevreemden, dat de Vertaler, die het berigt omtrent de Heel- en oogheelkundige Kliniek te Halle en drie gelithographiëerde platen, ter bekorting van het werk en om het minder kostbaar te maken, heeft weggelaten, er niet veeleer op bedacht is geweest, de veelal noodelooze wijdloopigheid, waarmede de plastische
kunstbewerkingen beschreven worden, te besnoeijen, en de historiae morbi, zoo niet weg te laten, althans te bekorten, en dan, in plaats van deze plaat, waarop de zoo gebruikelijke en bekende schaar inzonderheid kon gemist worden, uit de figuren der drie

{==475==} {>>pagina-aanduiding<<}
achtergelaten platen eenigen hadde verzameld en op de hier behouden plaat laten overbrengen. Het boek is nu altijd nog kostbaar genoeg voor hen, die deze bijdragen mogten wenschen te bezitten.






Het regt van vereeniging en vergadering in Nederland door de H.H. Mrs. P.M. Nolthenius 'en B.J. Ploos van Amstel, Advocaten te Amsterdam. - Onder het motto op den titel: Une minorité bien unie, qui a l'avantage de l'attaque, qui effraie ou séduit, argumente ou ménace tour-a-tour, domine tôt ou tard la majorité. La violence réunit les hommes, parcequ'elle les aveugle sur tout ce qui n'est pas leur but général. La modération les divise, parcequ'elle laisse leur esprit ouvert à toutes les considérations partielles. Benjamin constant. Te Amsterdam, bij G.J.A. Beijerinck. 1849. In gr. 8vo. IV en 56 bl. f :-60.

Twee vrienden, die vroeger te zamen het proces wegens het zoogenaamde Amsterdamsche standje van Maart 1848 hebben uitgegeven, dragen in deze brochure hunne denkbeelden voor over het regt van vereeniging.
Uit welk oogpunt de Schrijvers dat regt beschouwen, blijkt uit de volgende zinsnede van het voorwoord: ‘Bestonden er dan in ons Vaderland dringende redenen, om een wapen, zoo schoon in theorie als gevaarlijk in practijk, zonder volstrekte noodzakelijkheid op den voorgrond te brengen? Zijn wij ook misschien niet hierin door den geest van navolging medegesleept, die wel meer deed aannemen wat men al zoo in andere Staten in werking zag komen?’ - Waarlijk, indien ééne wijziging in de Grondwet, door hetgeen hier te Lande gebeurd was, werd gewettigd, dan was het voorzeker de erkenning van het Regt van Vereeniging en Vergadering, die een waarborg tegen onberaden vervolging moest daarstellen, en tevens bij uitbreiding van Staatkundige regten het middel tot vrije uitoefening dier regten moest verzekeren.
De Schrijvers verklaren aan het slot van dat voor-
{==476==} {>>pagina-aanduiding<<}
woord: ‘Nu de grondwet eenmaal aangenomen is, wordt het de pligt van ieder weldenkend Staatsburger om haar naar zijn vermogen te steunen en te helpen handhaven.’ Dat is volkomen waar; intusschen dachten wij onwillekeurig aan hetgeen de Heer van dam van isselt gezegd heeft in zijnen brief aan den Heer Mr. s.p. lipman, bl. 21, over zoo velen, die, uit hunne aristocratische droomen onzacht opgewekt, de gewijzigde Grondwet beschouwen, niet als een hoeksteen van het gebouw, maar als eenen looden mantel, die hunne schouderen drukt, en dien zij mogen en moeten afwerpen, wanneer en hoe zij kunnen. De bovengemelde brochure maakte op Referent den indruk, alsof dat regt van vereeniging en vergadering de Schrijvers mede als lood op de schouders drukt, en zij hunne beste pogingen aanwenden, om dien last te verligten.
Eerst betoogen zij, dat de zucht naar grondwetsherziening toch niet zoo algemeen geweest is hier te Lande, en rekenen met breuken uit, hoe velen die wijziging gewenscht hebben of daaromtrent onverschillig zijn geweest, het bestaande wilden behouden, of niets van de staatkundige zaken begrepen. Daarna gaan zij in hunne inleiding en algemeene beschouwing over tot een staatsregtelijk en volkenregtelijk vertoog over het regt van vereeniging, hetwelk zij ‘in den algemeenen zin’ ontleenen uit den natuurstaat. - Vervolgens ontvouwen zij de théoretische voordeelen en de practische nadeelen van het regt van vereeniging in den engeren zin.
Daarop volgt de aanleiding tot het plaatsen dezer bepaling in de Grondwet; hetgeen aan den verbonden invloed van eene staatkundige partij, van de ultra-Protestantsche en van de ultra-Katholijke partij wordt toegeschreven. Wil men eene proeve van de onpartijdigheid der Schrijvers, in de beöordeeling der bedoelingen van personen en partijen, dan leze men, wat zij als de geheime bedoeling dier partijen opgeven, bl. 11: ‘Vooreerst,’ zeggen zij, ‘kreeg die staatkundige [d.i. liberale, op grondwetsherziening aandringende] partij, door het regt van vereeniging en vergadering, een krachtig wapen in han-
{==477==} {>>pagina-aanduiding<<}
den, daar zij vooruit kon berekenen, dat het algemeen niet dadelijk van dit regt zoude gebruik maken, en dus de vereenigde partij grooteren invloed op de lagere standen, die eerder zullen opkomen, zoude uitoefenen. Ten tweede moest die partij, welke au fond slechts een wapen voor zich-zelve schiep, ook juist hierdoor populair worden, daar zij het volk een nieuw regt en eene ongekende vrijheid schonk. Buiten deze staatkundige partij, mag men veronderstellen, dat twee godsdienstige partijen bij de bepaalde vermelding van dit regt belang hadden, de ultra-Protestantsche, die in de laatste tijden zoo veel, te regt of onregt over vervolgingen en onregtvaardige beperking geklaagd heeft, en de ultra-Katholijke, die misschien eene godsdienstige propaganda hoopt te bewerkstelligen.’
Ref. twijfelt zeer of deze oordeelvelling over de bedoelingen der partijen wel strookt met die bescheidenheid, waarvan de Schrijvers in hun voorwoord spreken, en op grond van welke zij ook eene bescheiden kritiek van hun werk verzoeken.
Na de uitwijding over de partijen, gaan de Schrijvers over tot eene beknopte vermelding van hetgeen hier te Lande over het regt van vereeniging vroeger al of niet is verordend, en komen dan tot de geschiedenis der redactie van deze bepaling in de Grondwet. Wat de vraag betreft: of die redactie ook praeventieve maatregelen ter beteugeling van misbruik van dit regt zoude toelaten? vereenigen de beide Schrijvers zich met de uitlegging, aan die woorden door den Heer faber van riemsdijk gegeven. - Wij geven gaarne toe, dat de redactie geene praeventieve maatregelen verbiedt, maar de vraag is, naar ons gevoelen: of zij die vordert? - en indien zulks niet het geval is, gelijk de Schrijvers schijnen te erkennen: of dan het belang der vrijheid, die niet aan de orde moet worden achtergesteld, maar met orde gepaard moet gaan, door praeventieve maatregelen al dan niet zoude worden verkort? - Wij schenken den Schrijvers dáárom hunne historische beschouwing van hetgeen tot bevrediging van beangstigde gemoederen in de Tweede Kamer is gespro-
{==478==} {>>pagina-aanduiding<<}
ken; want juist omdat de herziening onzer Grondwet bij concessie en transactie is te weeg gebragt, kan men, onzes inziens, aan die beraadslagingen geene groote waarde hechten.
Op bl. 27 komen de Schrijvers tot het ontwerp van wet op de uitoefening van het regt van vereeniging en vergadering, door de Regering onder het vorig Ministerie ingediend, doch met hetwelk de Tweede Kamer zich niet heeft vereenigd, en deelen, van bl. 27-37, dat ontwerp met de toelichting, het verslag der Kamer, en de opgevolgde wijzigingen mede.
Op bl. 38-45 volgen eenige aanmerkingen van de Schrijvers op het ontwerp, meestal van taalkundigen aard, waarbij zij tot de conclusie komen, dat zij liever vereeniging zouden noemen, wat de Minister bij het voorgestelde ontwerp voor vergadering hield, en omgekeerd. De Schrijvers trachten die meening door vergelijking met het Fransche spraakgebruik duidelijk te maken, maar zijn daarin, naar onze meening, niet geslaagd. Men doet de woorden der Grondwet geweld aan, wanneer men vereeniging in den beperkten zin van het Engelsche meeting wilde verstaan, en aan vergadering de beteekenis van club toekennen: het regt van vereeniging is, naar de kennelijke bedoeling van den grondwetgever, gelijk ook naar ons taalgebruik, het regt van associatie; het regt van vergadering is het regt om bijeen te komen (s'assembler); de Commissie van herziening noemde dus zeer te regt het regt van vergadering een uitvloeisel van het regt van vereeniging.
Op die valsche hypothese hebben de Schrijvers een ontwerp van wet gebouwd, hetwelk dáárom reeds verwarring van denkbeelden te weeg brengt. Wanneer zij b.v. zeggen: in art. 2: ‘geene vereeniging of vergadering - zal gewapend mogen gehouden worden;’ in art. 3: ‘geene vereeniging of vergadering mag in de opene lucht plaats hebben;’ in art. 4: ‘binnen gebouwen kunnen geene openbare vereenigingen of vergaderingen gehouden worden;’ in art. 5: ‘de vergadering, welke zich als zedelijk ligchaam wil vestigen’ enz., dan is het blijk-
{==479==} {>>pagina-aanduiding<<}
baar, dat zij de gewone beteekenis der woorden omkeeren.
Overigens is uit het medegedeelde de strekking van het nieuwe ontwerp genoegzaam af te leiden: het berust geheel op het praeventieve stelsel, en onderscheidt zich hoofdzakelijk alleen dáárin van het reeds gemelde, niet aangenomen ontwerp der Regering, dat het zich bij uitsluiting tot staatkundige vereeniging en vergadering bepaalt.
De Memorie van Toelichting, op bl. 47 en volgg., er bijgevoegd, wijst overigens de voorgestelde wijzigingen nader aan.

j.w.t.




Schoedler's boek der Natuur, algemeene beginselen der Physica, Astronomie, Chemie, Mineralogie, Geologie, Physiologie, Botanie en Zoölogie. Naar de vierde Hoogduitsche uitgave bewerkt door J.W. Gunning. Met meer dan 500 figuren. Te Utrecht, bij Dannenfelser en Doorman. 1849. In gr. 8vo. f 1-50.

Van dit werk ontvingen wij het eerste stuk ter aankondiging.
Er is geen schooner boek, dan dat der Natuur. Toen de eerste mensch de oogen ontsloot, zag hij dat boek, en hoe meer het nog heden wordt doorbladerd, des te meer wordt er in gevonden, des te beter leert de mensch het schrift van den Schepper verstaan, des te levendiger merkt hij op, dat het getal der bladzijden oneindig, en gelijk alles, wat van den Schepper komt, zonder grenzen van maat of getal is. Dat boek lag altijd opengeslagen. Velen waagden er een blik in, doch meenden het niet te kunnen verstaan en waren met het bezit er van tevreden. Anderen doorbladerden het boek en verwonderden zich over het groot aantal der woorden, denkbeelden en gebeurtenissen. Doch er waren ook eenigen die méér deden, die nalazen, navorschten, den zin en den zamenhang poogden te doorgronden, die begrepen,

{==480==} {>>pagina-aanduiding<<}
dat het een goddelijk, volmaakt en toch zeer eenvoudig boek was, voor allen bestemd, voor allen bevattelijk, maar toch eindeloos van omvang en diepen zin. En ziet! de laatst vervlogene jaren hebben ons stoute onderzoekers, onvermoeide navorschers geschonken; zij hebben de draden gegrepen van het weefsel, dat alles te zamen bindt. Nog méér: zij hebben de gebouwen van menschelijke dwaling in hunne grondslagen geschokt, zij hebben de tempels van het bijgeloof verwoest en de zuilen van het ongeloof nedergeworpen. - Het is de Natuur, in al hare grootheid, in al hare waarheid, in al hare goddelijkheid, die met elken dag, door meerdere middelen, den kring onzer kennis uitbreidt; en het is eene kennis, gegrond op daadzaken, en wel op de zoodanige, die ieder oogenblik onderzocht kunnen worden en voor ieder en overal dezelfde uitkomsten opleveren.
Geschriften, zoo als die door de Maatschappij Tot Nut van 't Algemeen over natuurkundige onderwerpen uitgegeven, hebben veel nut gesticht. Nog méér heeft uilkens dit gedaan met zijn werk over de schepping. Van dit laatste werk is eene nieuwe uitgaaf ter perse, waarvan de bijzondere afdeelingen door bijzondere geleerden worden bewerkt. Een schoon boek, in den trant van uilkens geschreven, in een trant, die vooral dáár bevalt, waar zoodanig werk moet gelezen worden!
En nu ons oordeel over het: ‘Boek der Natuur.’
De Vertaler (de Uitgevers?) zeggen in den prospectus het volgende:
‘Dat het Boek der Natuur in al zijne deelen door ééne en dezelfde hand bewerkt is, levert het voordeel op van eene gelijkmatige behandeling, vrij van tegenstrijdige beschouwingswijzen en ongelijke wijze van uitdrukking, welk voordeel men te meer schat als men het moeijelijke gevoeld heeft van zijne toevlugt te moeten nemen tot werken, waarin verschillende vakken der natuurkennis door onderscheidene zamenstellers bewerkt zijn.’
Dat is dus geene aanbeveling voor de nieuwe uitgaaf van uilkens; maar het is ook geene aanbeveling voor déze vertaling-zelve, waar ons in het Voorwoord wordt

{==481==} {>>pagina-aanduiding<<}
gezegd: ‘dat de Vertaler hier en daar zelfs de voorstelling van den Schrijver verworpen en daarvoor eene andere in de plaats gesteld heeft; dat verder de afdeeling der scheikunde onder het toezigt van den Hoogleeraar g.j. mulder zal worden bewerkt.’ - Wij zullen dus in déze vertaling niet ééne en dezelfde hand meer aantreffen en het voordeel missen van die in den prospectus aangekondigde: ‘gelijkmatige behandeling en gelijke wijze van uitdrukking en overeenkomende beschouwingswijzen.’
Men ziet hieruit, in welke tegenstrijdigheden men vervalt door een werk als koopwaar te beschouwen. Ref. kan noch hetgeen door den Vertaler als een voordeel, noch hetgeen door hem als een nadeel wordt beschouwd, geheel toestemmen. Maar de levertraan wordt onder het patronaat van den Hoogleeraar verkocht, en het verwondert ons niet, dat ook geschriften en vertalingen zich het probatum, fiat expeditio, trachten toe te eigenen.
Voor koopwaar is dat misschien ook van aanbelang; doch voor een wetenschappelijk werk heeft het geene waarde; - slechts dàn heeft 't waarde voor zulk een werk, als de Hoogleeraar-zelf 't geschreven heeft.
Wij prijzen evenwel dit boek aan, omdat het in eene wezenlijke behoefte voorziet voor onze middelbare scholen, en omdat het inderdaad goed mag worden genoemd, en daarenboven bevattelijk en doeltreffend verdeeld is. - Ref. zou ook een werk van minder gehalte reeds met genoegen ontvangen hebben. Het Boek der Natuur worde dus overal aangetroffen, waar men gezegd wil worden der jeugd eene degelijke opvoeding te geven; waar men den kweekeling wil vormen tot wezenlijke beschaafdheid, en tot die algemeene kennis, welke hem zal vrijwaren voor elke verwisseling van goddelijke en menschelijke zaken. Wie alzoo is onderwezen, zal wel geen geloovige zijn omtrent eene voorgewende beweging der oogen in eene afbeelding van maria, veel minder iemand, die zich kan inbeelden, dat te zien, en allerminst een geweteloos bedrieger, die met het heilige spot; maar in zijn geest zal zijn eene reine kennis, die den Schepper

{==482==} {>>pagina-aanduiding<<}
vereert en opleidt tot dat kinderlijke geloof, hetwelk het eigendom is van den wijzen Christen.
De vertaling is goed; hier en daar wel niet zonder fouten en Germanismen. Natuurkunde, in den engeren zin, in de eerste regel der Physica geplaatst, is voor ons een onverdragelijk Germanisme. Doch het was een moeijelijke, maar daarom ook verdienstelijke arbeid, dit werk goed over te brengen.
De uitvoering is net. De platen zijn fraai te noemen.

l.h.v.





Levensbeschrijving van Albrecht Daniël Thaer, door W. Körte. Uit het Hoogduitsch vertaald door E.C. Enklaar. Te Zwolle, bij W.E.J. Tjeenk Willink. 1848. In gr. 8vo. 241 bl. f 2-:

Over bevordering van landbouw in Nederland en verschaffing van arbeid aan Nederlanders. Te Haarlem, bij J.B. van Loghem. Jr. 1848. In gr. 8vo. 63 bl. f :-80.

Indien deze beide, reeds vóór bijna twee jaren uitgegeven geschriften niet eerst onlangs aan steller dezes ter aankondiging in dit Tijdschrift waren toegezonden, zou hij ze vroeger hebben vermeld. Zij verdienden zulks uit hoofde van het belang des onderwerps: den landbouw. Er is in de laatste jaren vrij wat daarvoor ondernomen en tot stand gebragt. De toeneming van bevolking en armoede heeft veroorzaakt, dat men meer acht heeft beginnen te slaan op het belang van verbetering in den nationalen landbouw; op het verkrijgen van meer opbrengsten door een verbeterd stelsel van cultuur; op het verzamelen van te lang veronachtzaamde meststoffen, op het vermeerderen van den veestapel; op droogmakerijen en ontginningen. Die de moeite neemt, om den tegenwoordigen trap van hoogte. waarop de landbouw hier te lande staat, te vergelijken met dien in sommige andere landen van Europa, zal voor onze achterlijkheid in

{==483==} {>>pagina-aanduiding<<}
eenige opzigten moeijelijk het oog kunnen gesloten houden; maar wie dien met den toestand van vóór tien of twintig jaren vergelijkt, zal ook bevinden, dat men in eenen letterlijken zin de hand aan den ploeg heeft geslagen. En dat dit misschien minder in het oog valt, dan het toch in wezenlijkheid plaats vindt, schrijve men hier toe, aan den minderen ophef, dien het onzen landaard eigen is te maken, dan sommigen vreemden, wier verbeteringen vaak daardoor meer opgang maken, dan ze bij zorgvuldiger onderzoek blijken te verdienen; gelijk de onzen omgekeerd: dáár door schroomvalligheid, die winstderving vreest; elders door minder gemeenschap met de buitenwereld; maar ook vooral door het groot verschil van gronden, volks-denkwijze, manier van werken, afzetbaarheid der producten, verkrijgbaarheid van meststoffen en nog veel meer, dat in ons Vaderland op eene betrekkelijk kleine oppervlakte plaats vindt. Gelijk onderscheidene landbouwkundige Maatschappijen en andere soortgelijke Vereenigingen zich tot verbetering van den landbouw, en het aanmoedigen van proeven daartoe, in de laatste jaren zeer verdienstelijk hebben gemaakt; zoo verdient lof en aanmoediging iedere poging, die daartoe strekt, en, langs dezen weg, om den nationalen rijkdom te vermeerderen, nieuwe hulpbronnen te openen tot vermeerdering van algemeene welvaart, en aan meerderen werk te verschaffen in onzen voor velen broodeloozen tijd.
Dat wèlingerigte levensbeschrijvingen van beoefenaars van eenige kunst of wetenschap, vooral van diegenen, welke haar eene verandering van rigting of ontwikkeling gegeven hebben, grootelijks kunnen dienen tot het verkrijgen van helderder denkbeelden over de zaak-zelve; dit is te zeer door de ondervinding gestaafd, om nevens het uit haar ontleende, nog ander bewijs noodig te hebben. Hunne wijze van zien; hunne ontwikkeling tot hetgeen zij werden en waren; den weg, langs welken dat plaats had; de klippen, die zij vermeden, of ook waarop zij vervielen; de uitkomsten, waartoe zij geraakten; de bezwaren, die zij overwonnen; dat alles biedt den naden-
{==484==} {>>pagina-aanduiding<<}
kende een leerzaam schouwspel aan tot zijne eigene onderrigting, waarschuwing en teregtwijzing, zoo het met oordeel nagegaan en op eigen omstandigheden toegepast wordt. Uit dit oogpunt kan de Levensbeschrijving van den vermaarden ontwikkelaar des Duitschen landbouws, thaer, nog wel een uitgestrekter nut hebben, dan hetgeen zich de kundige en bij ons in dit vak verdienstelijke Vertaler voorstelde: ‘het opwekken van eene enthusiastische liefde voor (liever: ijverige belangstelling in: het enthusiastische is met de prozaïsche en praktische zaak misschien minder in overeenstemming) den wetenschappelijken landbouw.’ De verdiensten van thaer worden in dit werkje zeer goed uiteengezet, en zij verdienen alle herinnering, ook nu nog, nu in de beoefening en toepassing de naam van thaer weder door anderen is opgevolgd. Hij was toch een der ijsbrekers, ‘die de heerschappij van den ploeg met wijsheid grondvestte en buiten de vroegere grenzen uitstrekte.’ Wij moeten echter, zoo wij er ook dit nog van zullen zeggen, meer aanprijzen de voorstelling van thaer als landbouwer, dan als mensch; want het valt, onzes inziens, te betreuren, dat een man van zulk eene voortreffelijke
waarde voor het practische leven, ook enkel voor het stoffelijke schijnt geleefd te hebben.
De brochure, die aan het slot de onderteekening als Schrijver heeft van den Heer j. stuart; zoon, zoo wij meenen, van den beroemden Historieschrijver en Kanselredenaar, trachtte de belangen van landbouwen en werkgeven te vereenigen in het jaar, waarin de maatschappelijke schok, aan de mindere standen gegeven, meer dan misschien ooit te voren, het omzien naar redmiddelen noodig maakte. Nederland heeft, Gode zij dank! het onweder zien afdrijven, dat den toestand der maatschappij van de zijde der overbevolking en verarming in die dagen van algemeene omkeering bedreigde; maar dit afdrijven maakt niet overbodig, wat voor de toekomst te raden en te ondernemen is. Het is eene oude kwaal van Nederland, een voorbijgetrokken onweder niet meer te achten, alsof het nooit terug konde

{==485==} {>>pagina-aanduiding<<}
komen, en komt het dan terug, somtijds met dubbele kracht, dan vindt het slapenden en onvoorbereiden. Zoo ook het pauperisme. Voor het oogenblik schijnt de raauwe kreet van dengenen, die niets heeft, tegen allen die iets hebben, zachtkens aan te verflaauwen, bij terugkeering tot den normalen (ten minste voor normaal doorgaanden) toestand des maatschappelijken levens: maar dat mag niet in slaap wiegen. Er moeten krachtige, groote, doortastende middelen worden in het werk gesteld, ten einde arbeid te verschaffen aan ledige handen. Die maatregelen op kleine schaal aan te leggen, ware vroeger raadzaam en nuttig geweest. Onze dagen kennen dat particulariseren niet meer, en misschien te weinig; maar naar théoriën is hier de vraag niet: onze leeftijd eischt groote ondernemingen. En in dit opzigt zal een schrijver niet kunnen geacht worden bij zijnen tijd achter te staan, die de zaak van landbouw-bevordering en werkverschaffing aan de armen, die in de steden opgehoopt zijn, wil hebben vereenigd door middel eener geldleening van 10 à 20 millioenen gulden, hetzij door den Staat, hetzij door de Nederlandsche Bank, of eenige andere (ééne - dit onderstelt de Schrijver wel, maar het komt niet genoeg bij hem uit) Onderneming. De zaak wordt zeer ontwikkeld, en de tegenwerpingen worden niet onopgemerkt gelaten. Zij is, gelijk men haar hier vindt voorgesteld, vrij ingewikkeld; over haar nut, hare wenschelijkheid, haar belang - zijn wij 't met den waardigen Ontwerper eens; maar onze overtuiging van de uitvoerlijkheid verschilt van de zijne; en wij achten het bekomen van groote kapitalen voor den landbouw eene hersenschim, tot dat eenmaal eene groote katastrophe in den geheelen maatschappelijken toestand van het hedendaagsch Europa - welke? wij weten het niet te berekenen! - aan den handel in effecten als voorwerpen van speculatie
een einde zal hebben gemaakt. Tot zoo lang houdt Ref., die in 't geheel geene aanspraak maakt op landhuishoudkundigen naam of staathuishoudkundige inzigten, het voor een hoogst bezwaarlijke zaak, belangrijke kapitalen voor

{==486==} {>>pagina-aanduiding<<}
ondernemingen van landbouw te vinden. - De ontwikkeling van des Schrijvers denkbeelden verdient overigens alle aandacht en behartiging.





De Vereenigde Staten van Noord-Amerika, door F. von Raumer. Naar de nieuwste bronnen bij- en omgewerkt. II Deelen. Te Deventer, bij A. ter Gunne. 1849. In gr. 8vo. XII en 668 bl. f 6-60.

Niemand zal den Vertaler van dit werk tegenspreken, als hij zegt, dat de belangstelling nooit zoo algemeen op Amerika gevestigd was, als in deze dagen, waarin bij tienduizenden derwaarts oversteken, om te zoeken, wat de Europesche grond of maatschappelijke inrigtingen hun schijnen te weigeren. De Vertaler betreurt, dat de zucht tot landverhuizing ook onder onze landgenooten is opgewekt; wij vinden daar minder reden toe. Geschiedt het uit godsdienstige beginselen, waarom zouden zij, die er door geleid worden, hun verlangen niet bevredigen. Zeker is het, dat men in Noord-Amerika om zijn godsdienstig geloof, 't moge wijs of dwaas, gerijmd of ongerijmd zijn, door niemand als een paria wordt behandeld. Maakt de loop der zaken 't u moeijelijk uwe kinderen eene standplaats in de Maatschappij te bezorgen; zullen zij, om niet tot gebrek te vervallen, ongehuwd moeten blijven, en hebt gij eenig vermogen; waarom zoudt gij 't niet elders gebruiken, indien daarmede voor de uwen eene toekomst te bedingen is? En zij, die geen brood hebben, waarom zouden zij den grond niet gaan bebouwen, die het belooft en geeft? Zullen zij 't nalaten, om de reis? De man, die honger heeft, zou dwaas zijn, als hij, onder een gemeenteboom staande, welks appelen buiten zijn bereik hangen, de moeite schroomde om naar boven te klimmen? De domeinen der natuur zijn voor den eerstkomende; maar die ze bezitten wil dient de moeite te doen van er heen te gaan en de handen uit de mouwen te steken. Zulk eene

{==487==} {>>pagina-aanduiding<<}
natuur-domein is Amerika; immers ten deele, en wie in zijn vaderland niet te regt kan, begeve zich er heen. Ik acht het wijzer en beter dáár het land te bebouwen, dan hier brood te eischen van magtelooze regeringen, die den loop der gebeurtenissen onmogelijk kunnen bezweren.
Dit Pella voor het verouderde, grootendeels verarmde Europa, verdient zoo naauwkeurig mogelijk gekend te worden, en de behoefte in dezen is in den laatsten tijd voor een goed gedeelte bevredigd. Een bekwaam Amerikaan beschreef met gemoedelijke trouw het kerkelijke leven en de geschiedenis, en de Heer van nooten heeft gezorgd, dat men dit werk ook in het Nederduitsch kunne lezen. Nu hebben wij weder een ander werk voor ons liggen, dat Noord-Amerika in zijne staatkundige en maatschappelijke inrigtingen doet kennen. Het is geschreven door een man, toegerust met grondige kennis, met een helderen wijsgeerigen blik, en met een gevoelvol hart; een man, die door zijne historische onderzoekingen zich onsterfelijk heeft gemaakt en eene Europesche vermaardheid heeft verworven.
Von raumer wilde de Noord-Amerikaansche Staten juist en grondig leeren kennen, en las wat er over geschreven was, maar zijne zucht bleef onvoldaan. Als een echte herodotus ging hij nu zelf derwaarts, en onderzocht met eigene oogen. De resultaten van dit onderzoek worden in dit werk medegedeeld, en ze gelezen hebbende zal men den Vertaler gereedelijk toestemmen, dat het boek eene naauwkeurige en onpartijdige beschrijving geeft van de Staatkundige en Maatschappelijke instellingen van dit reuzenrijk, van zijne bronnen van welvaart en bestaan, en van de levenswijze, zeden en gewoonten der inwoners, in één woord, dat 't het land en zijne inwoners doet kennen, in alles wat de nieuwsgierigheid kan opwekken of belangstelling inboezemen.
De Schrijver begint met de natuurlijke gesteldheid des lands, en stelt haar zóó aanschouwelijk voor, dat men als ware het een fysionomische landkaart vóór zich heeft.
Vervolgens geeft hij een overzigt van de ontdekkingen

{==488==} {>>pagina-aanduiding<<}
en eerste volkplantingen, om den lezer de latere gebeurtenissen geheel te doen verstaan en er zijne aanmerkingen aan vast te knoopen. Hij heeft daarin beter gedaan, dan wanneer hij eene wijsgeerig geconstruëerde geschiedenis hadde vooruitgezonden. Daarbij toch zou men gevaar hebben geloopen een Raumeriaansch Amerika in handen te krijgen. Nu rust het geheele gebouw op den eenig waren en hechten geschiedkundigen grondslag. Hij vervolgt zijne historische schets tot aan den vrede van Versailles.
Duidelijk en volledig worden de Grondwet van 1787 uiteengezet en de Staatsregelingen der afzonderlijke Staten in het algemeen voorgesteld. Eene tabel, met veel zorg bewerkt, wijst de bijzonderheden aan, in welke zij onderling verschillen.
Hiermede laat de Schrijver den historischen draad varen, en, daar, zoo als hij teregt opmerkt, de bloei en uitbreiding der Noord-Amerikaansche Vrijstaten hoofdzakelijk het gevolg zijn geweest van hunne gelukkige Staatsinstelling, geeft hij van nu af eene schets van den tegenwoordigen toestand des lands, waartoe het door eigene ontwikkeling langs vreedzamen weg gekomen is.
Eene groote dienst bewijst hij met de aardrijkskundige beschrijving dezer gewesten; jammer nogtans, dat zij niet door eene landkaart is aanschouwelijk gemaakt. Haar gemis is een wezenlijk gebrek.
Von raumer heeft eene moeijelijke taak met geluk behandeld, namelijk de slavernij in Noord-Amerika, dat treurig surrogaat van Spaansche (valschelijk aan las cazas toegekende) menschlievendheid, waarmede men het, ten gevolge van overzwaren arbeid, uitsterven der oorspronkelijke bevolking trachtte te voorkomen. Hij heldert haren oorsprong op, doet haren tegenwoordigen toestand kennen, en vestigt eenen blik op hare toekomst. Wat vóór en tegen de slavernij nu eens met kalmte, dan met opgewondenheid, hier met verzoek, daar met bedreiging werd aangevoerd, geeft hij getrouw terug. Zijn oordeel over de zaak en over de strijdende partijen is helder en gematigd; zoo als de wijze oordeelt, die niet

{==489==} {>>pagina-aanduiding<<}
alles zegt wat hij weet, maar alles weet wat hij zegt.
De Indianen beschouwt hij uit het ware standpunt tegenover de volkplanters. Alleen merk ik aan, dat zijne schets van hunne zeden en gebruiken voor eene merkelijke uitbreiding vatbaar is. Doch wat von raumer levert getuigt voldoende, dat de mensch in zijnen natuurstaat het ideaal van menschelijkheid niet verwezenlijkt.
Na kortelijk het een en ander over de landverhuizers te hebben opgemerkt, geeft hij eene schets van de bevolking in haren toenemenden wasdom, die alleen daarom geene verbazing wekt, wijl de zaak bekend is. Verder wordt over den landbouw gehandeld, en de maatregel, door de Bondsvergadering ten aanzien van de Congreslanden genomen, verdedigd. Met cijfers toont de Schrijver den vooruitgang van fabrijken en handel aan, en wijst te gelijk op de aanleiding tot die uitbreiding. Het getuigt sprekend van der Amerikanen moed en ondernemingsgeest, wat hij omtrent den aanleg van kanalen en spoorwegen aanvoert.
Met diepe kennis en ervaring wordt het bankwezen beschouwd en vrijmoedig, onpartijdig en naar waarheid beoordeeld; even zoo het financie-wezen en de posterijen.
Vooral blijken des Schrijvers kennis en helder praktische zin, als hij spreekt over de beschermende regten van Noord-Amerika. Dit vraagstuk van het tegenwoordig Staten-leven heeft hij uit de ervaring in Noord-Amerika bondig uiteengezet. De resultaten, die hij mededeelt, verdienen de opmerking van elken staatshuishoudkundige.
Wie met de maatschappelijke inrigtingen van Noord-Amerika niet bekend is, zal met verbazing zien, hoe met eene krijgsmagt van nog geene negen duizend man dit reuzenrijk beschermd en beveiligd wordt. Een gelijke verwondering legde een Noord-Amerikaan aan den dag, toen hij, bij ons, zoo veel militairen toestel aanschouwde. De militair, die nog altoos getuigt, dat het zwaard de wortel is van den stamboom des adels, is in de Vereenigde Staten geen gewoon verschijnsel: de militaire stand ver-
{==490==} {>>pagina-aanduiding<<}
teert er niet de beste sappen des volks. Ik zal hier den Schrijver-zelf het woord gunnen:
‘De staande legers, welke men aanvankelijk (even als het liberum veto in Polen) voor onzin en ongeluk hield, beschouwt men thans als nuttig, noodwendig, onontbeerlijk, heilzaam. Daardoor, als door vampyrs omklemd en uitgezogen, sleept het oude Europa zijn zwakkelijk en tevens overspannen leven voort, en kan niet zóó veel groots ten uitvoer brengen als eertijds ééne stad (b.v. Keulen of Straatsburg) of als één in de wouden van Noord-Amerika nieuwgeboren Staat. Met de uitgaven voor de Europesche legers (of ook voor de kosten der versterking van Parijs), kon men onmetelijke inwendige verbeteringen tot stand brengen, en de gedrukte volksmassa's waarlijk bevrijden en opbeuren, zonder dat (bij de overigens doeltreffende maatregelen) de veiligheid des vaderlands er door leed. Het is onwaar, dat de noodzakelijkheid tot die schitterende ellende, in hare tegenwoordige uitbreiding, verpligt; ten minste bestaat die noodzakelijkheid niet voor magtige rijken, als Frankrijk en Rusland. Veel meer zijn gewoonte, dwalingen, vooroordeelen, armoede, ijdelheid, gebrek aan bezigheid en nijverheid enz., hierin van den meesten invloed.
Verplaats de Amerikanen en hun stelsel naar Rusland, en het staande leger is overtollig; de tegenoverstelling van burgers en soldaten, zoo nadeelig voor ware vrijheid, is opgeheven; en het land, of de President der Vereenigde Staten, is zonder soldaten veel veiliger, dan de Keizer van Rusland te midden zijner trawanten.
Woonde het echte Christendom, de ware menschenliefde in de harten aller koningen en aller volken, zoo behoefden zij geene staande legers, geen onmetelijken toestel van haat en vijandschap; en het jeugdig wedergeboren Europa konde op den stam van oude, roemrijke, veelzijdige beschaving, met verdubbelde kracht, nieuwen bloei en nieuwe vruchten ontwikkelen.’
Vervolgens beschrijft von raumer het regt en de werking der regtbanken. Wij danken den Vertaler voor de verklaring die hij geeft van het Lynchgeregt, dit

{==491==} {>>pagina-aanduiding<<}
eigenaardig soort van Amerikaansch veemgeregt. De vriend van den vooruitgang der beschaving zal met genoegen ontwaren, dat, terwijl in Frankrijks hoofdstad het duël door hoog geplaatste personen wordt aangemoedigd, dit barbaarsch overblijfsel van het fatsoenlijk vuistregt der middel-eeuwen in Noord-Amerika met zware straffen wordt bedreigd en achtervolgd.
Von raumer weegt met bedachtzame hand de in Noord-Amerika gevolgde Auburnsche en Philadelphiaansche gevangenisstelsels, en sluit zijne beschouwing met deze woorden: ‘Ik acht elke gevangenis onvolkomen, welke niet sommige misdadigers volledig afzondert, en anderen in stilzwijgen gemeenschappelijk laat arbeiden. Eerst wanneer men van scherpe, onvoorwaardelijke tegenstellingen tot onderscheiding der omstandigheden afdaalt en die in acht neemt, eerst wanneer de thans vijandige stelsels zich verzoenen, en niet het ongelijksoortigste over de leest hunner alleenheerschende begrippen slaan, zal het gevangenwezen den hoogst mogelijken graad van volkomenheid bereiken.’
De Schrijver geeft de oorzaken op, welke tot hiertoe Noord-Amerika voor armoede bewaren, en de redenen, waardoor desniettemin hier en daar en vooral in de Noordelijke Staten in betrekkelijken zin vele armen zijn. Men denke slechts aan dat heir van verlatenen, die in de havensteden ten laste der armbesturen zijn gebleven. Vervolgens toont hij de middelen aan, waarmede men het gebrek te gemoet komt.
Een breede, beredeneerde opgave wordt hier voorts nedergelegd van de liefdadige inrigtingen; welke in Amerika met regt dien naam dragen, omdat zij niet uit belastingen, maar uit vrijwillige bijdragen zijn tot stand gekomen. Behartiging verdient wat over de behandeling der krankzinnigen wordt aangevoerd. - Zoo als het mij toeschijnt, lost de Schrijver voldoende op, waarom men in Noord-Amerika de doofstommen alleen door teekens en niet door klanken leert spreken. Hij schrijft het opvolgen van deze methode toe aan de klankeloosheid der Engelsche taal; ‘in de zoo zeer verschillende uitspraak van eene zelfde

{==492==} {>>pagina-aanduiding<<}
letter, en in de grootelijks willekeurige wijze van spelling. Inzonderheid kunnen de doofstommen geen Engelschman leeren verstaan, omdat zij de taal zien en niet hooren moeten. Maar nu spreekt van duizend Engelschen naauwelijks één in dien zin zoo duidelijk, als de Duitsche of Italiaansche taal vordert en medebrengt; naauwelijks één roert de lippen zóó, dat men de beweging in klanken overbrengen, en de eene door de andere begrijpen kan.
Na met weinig woorden over het policie-wezen gesproken te hebben, gaat hij over tot de beschouwing van het Algemeen en Stedelijk bestuur. Bij de lezing hiervan zal men zien, hoe veel aan de eigen regeling des volks is overgelaten, en hoe het volk regeren kan, zonder tot regeringloosheid te vervallen.
Het tweede deel, niet minder dan het eerste rijk van stof en met degelijkheid behandeld, wordt geopend met de vermelding van het uitbarsten van ongeregeldheden op enkele punten, die tot de schaduwzijden van Amerika's gelukstaat behooren. Verder behandelt hij de verschillende meeningen over het Staatsbestuur. Hij vergenoegt zich echter niet met eene bloote opgave daarvan; maar wijst er ook de bron van aan, gaat hare strekking en bedoeling na, en het oordeel, dat hij uitbrengt, getuigt van zijn geoefenden staatkundigen blik, zoo wel als van zijn gematigden zin.
In een zeer uitgewerkt verslag slaat von raumer de openbare inrigtingen van lager en hooger onderwijs, en derzelver staat en toestand in de meeste gewesten gade. Hij zegt, dat de hoogescholen, bibliotheken en wetenschappelijke verzamelingen bij de Europesche ten achter staan, maar dat de volksopvoeding van vele Staten aan de beschaafdste landen van Europa volkomen gelijk is. - Het laatste vereert den Amerikaan, meer dan het eerste behoeft te bevreemden. Tevens doet hij opmerken, dat, vermits oude instellingen geheel ontbraken, geen volk in zoo korten tijd zoo veel voor het schoolwezen heeft gedaan, en dat, dewijl de opvoeding in die Staten de strekking heeft, om niet slechts burgers, maar ook bestuur-
{==493==} {>>pagina-aanduiding<<}
ders te vormen, er geen gevaar is voor opvoeding boven stand en betrekking.
Onwederlegbaar bewijst de Schrijver, dat de Noord-Amerikanen reeds zeer veel gedaan hebben voor de letterkunde en schoone kunsten. Veel draagt de periodieke pers daartoe bij; hoewel de dagbladen ook door menig onwaardig en schandelijk artikel bezoedeld worden. Het is belangrijk te hooren, hoe de Noord-Amerikaan over den hoon en smaad der dagblad-artikelen denkt. Misschien is het niet ongevallig, indien wij een paar adviezen overnemen, in het Congres van 1827 gegeven, bij gelegenheid van beraadslagingen over onbehoorlijke artikelen der dagblad-pers:
‘De Heer bartelet. Het doet mij leed, dat dagbladartikelen hier het onderwerp van ernstige beraadslagingen worden. Onze stelling moet op beteren grond rusten. Geen kranten-vernuft, geen kranten-hoon, maar ons leven en onze handelingen moeten maat en rigtsnoer zijn der achting, welke wij genieten. Welk groot, eeuwig in onze dankbare herinnering levend man is in de dagbladen meer met smaad en laster overladen dan jefferson? - En echter heeft hij noch er op geantwoord, noch heeft zijn aanzien er door geleden.
De Heer hamilton. Toegegeven, dat wij allen nu of dan door de steken dezer scherp gepunte machine lijden, zoo moeten wij dit echter zoo wijsgeerig mogelijk verdragen, ten einde ons goederen van onschatbare waarde te verzekeren. Men vangt immers geen strijd aan met den worm, die zich in 't slijk wentelt? Waarom dan in drift ontstoken over hen, die lage en verachtelijke schandalen najagen?
De Heer weems. Sedert 28 jaren word ik in de openbare dagbladen mishandeld, en juist dit is welligt een middel geweest, om mij (na strenge loutering en onderzoek), de achting mijner medeburgers te verwerven.
De Heer mitchell. Zoodra wij beproeven tusschen vrijheid en losbandigheid der drukpers eene grenslijn te trekken, gaat onze vrijheid en al wat ons dierbaar is

{==494==} {>>pagina-aanduiding<<}
verloren. Blijft onze wandel open en eerlijk, zoo vallen alle pijlen der boosheid krachteloos neder.
De Heer lumpken. Laat waar en valsch drukken, de geest des volks zal het kwaad tegengaan en teregtwijzen.’
Von raumer ziet de kunsten voorwaarts schrijden naar den tempel des roems. De toonkunst weet zich boven vele belemmeringen te verheffen. Schilders en beeldhouwers dingen naar palmen. Voor de bouwkunst ligt een schoone toekomst open. De geschiedenis telt beoefenaren van uitstekenden naam. De toestand der Noord-Amerikanen, die een heden, opgetast met feiten, bezit, een verleden mist, doet hen de beoefening der Algemeene geschiedenis, als waaruit de hunne, sedert zij een vrij volk uitmaken, minder ontwikkeld is, achteruit zetten. In Europa gaat dit anders. Doch wat zegt ook het tegenwoordige in de oude wereld tegen de eeuwen, die in Walhallaas schaduwen liggen? Inderdaad het hedendaagsche Europa is een dwerg, die in zijnen overmoed de berigten uit vorige tijden noodig heeft, om zijn afkomst uit een reuzengeslacht te bewijzen. - De lichten schaduwzijde der Noord-Amerikaansche welsprekendheid komen treffend uit. Van de Amerikaansche poëzij wordt niet veel gezegd. Onder de Romanschrijvers worden cooper en irving slechts genoemd. Hunne werken zijn in Europa alomme bekend.
Het blijkt uit de voorstelling des Schrijvers, dat de Noord-Amerikanen op het gebied der wijsbegeerte nog geen hoog standpunt bereikt hebben, en over de wijsgeerige stelsels, die in Duitschland elkander verdringen als de mirakelbeelden in Italië, niet zeer gunstig oordeelen. En geen wonder: zij zijn maatschappelijk te bedrijvend van aard, en godsdienstig te praktisch van zin, om tot de afgetrokken bespiegelingen der Germanen door te dringen. Ten slotte, hierbij eene wijsgeerige definitie van den duivel, door een Amerikaan gegeven: ‘Hij bezit groote bekwaamheden, en zaakkennis, groote bespiegelende kundigheden, is opgeleid in de beste school der theologen in den hemel, heeft een helder inzigt in de

{==495==} {>>pagina-aanduiding<<}
leer der Drieëenheid, en meer kunde dan honderd godgeleerden en heiligen van gewone opleiding; is geen Deïst, Sociniaan, Arminiaan, noch Antinomiër, maar orthodox en regtzinnig in al zijne geloofsärtikelen; - maar in zijn hart is geen blijk (evidence) van zaligmakende genade.’
Vervolgens geeft de Schrijver eene algemeene schets van den godsdienstigen en kerkelijken toestand; roemt de vrijheid der godsdienstige belijdenis en de volledige scheiding tusschen Kerk en Staat, zoodat beide, in hunne wederkeerige onafhankelijkheid op elkander werken, en elkander veredelen. Weinig aandacht schenkt hij aan het wezen en de verrigtingen van de Zendeling- en Bijbelgenootschappen. Met zijn oordeel over de zoogenaamde revivals, dat op de beschouwing van hare nadeelige zijde berust, vergelijke men de meer veelzijdige voorstelling van baird in zijne reeds genoemde geschiedenis, dan zal de slotsom juister uitkomen. Zoo verwijzen wij ook naar dit werk, dat hier onmisbaar is, om kennis te krijgen van het vrijwilligheid-stelsel, waarnaar niet de Staat, maar de Gemeente-zelve hare eeredienst bekostigt en hare leeraren onderhoudt.
Daar von raumer erkent, dat geen vreemdeling met de noodige kennis kan zijn toegerust, om al de Staten van 't groot Noord-Amerikaansch Verbond naauwkeurig te schetsen, en hij 't bovendien eene langwijlige taak acht, waarbij de lezer hem noode zou volgen, indien hij zijne opgedane kennis, van al de gewesten, in détail wilde ontvouwen, zoo geeft hij, na zijne mededeelingen over alle gewesten in onderwerpen gerangschikt te hebben, het beeld van éénen enkelen Staat, in zijne geheele Staatkundige en Maatschappelijke zamenstelling. Hij kiest daartoe den Staat Ohio, uit eene bijzondere voorliefde, die hij zeer naïf beschrijft in 't volgend gesprek met eene vrouw:
- ‘Heeft geene Amerikaansche schoone uw hart getroffen?
- Ouderdom is geen schild tegen dwaasheid; ik ben smoorlijk verliefd geworden.
- Mag ik vragen, wie die gelukkige is?

{==496==} {>>pagina-aanduiding<<}

- Haar grootvader werd den 19 April 1781 geboren, hare moeder was eene Duitsche. In gansch Amerika zijn er geene dertig, ja naauwelijks drie dames van zulke schoonheid, deugd, wijsheid en rijkdom.
- Maar gij zijt toch gehuwd, wat zal uwe vrouw zeggen?
- Zij is aan zulke liefdesävonturen gewoon, en zal er vrede mede hebben.
- Hebt gij de dame uwe genegenheid reeds geopenbaard?
- Voorzeker, en zij heeft mij duidelijk te kennen gegeven, dat zij mij hare genegenheid niet zoude onthouden, zoodra ik het waag, mijne liefde en bewondering openlijk te toonen.
- Maar wie is dan toch deze zeldzame dame?
- Het is de Republiek Ohio.’
Slechts een matig artikel wordt voor de behandeling van Noord-Amerika's buitenlandsche betrekkingen afgezonderd, en bepaaldelijk gehandeld over de aansluiting van Texas, de Oregonsche en Kanadasche vraagstukken; terwijl de Vertaler de ontknooping van de Texiaansche zaak en de goudrijke uitkomst van den Mexikaanschen oorlog vermeldt.
Hierop laat de Schrijver een helder en net uitgewerkt betoog volgen over het Noord-Amerikaansch Staatsregt en openbaar leven. Hij handhaaft het aldaar heerschende Staatsbeginsel tegen eenzijdige aanmerkingen, uit het verouderde Europesche Staatsregt ontleend, dat of op valsche veronderstellingen leunt, of op eenen onhoudbaren grond zich beweegt. In Amerika wordt geen goddelijk regt ontkend; maar de grondmagt des volks erkend. Dit is, dunkt mij, de sleutel, welke het gansche Noord-Amerikaansche Staatsgebouw ontsluit. Het heeft mij genoegen verschaft, dat de wijsgeerige historicus, die over zoo vele volken en Staten zijne oogen heeft laten gaan, op dit punt het met mij eens is. Staatsregt en Staatsregelingen behooren inheemsch te zijn, waar ze werken zullen, zij moeten minder de behoefte des volks bepalen, dan er uit ontsprongen zijn. Zijn ze het voortbrengsel

{==497==} {>>pagina-aanduiding<<}
van kamerstudie en onpraktische théorie, men kan er van zeggen, wat herault de sechelles van zijn Ontwerp-constitutie van 1793 zeide: ‘ik zal ze zoo onuitvoerlijk maken, dat ik het volk tart ze in werking te brengen.’ Hoe waar het zij en door de ervaring bekrachtigd, dat regten alleen dàn bestendigd worden, indien zij in de volksöntwikkeling geworteld zijn, blijkt uit de Roomsche Hiërarchie. Opgegroeid uit, in en met het Romanische en Germaansche volksleven, weet zij zich nog heden ten dage te handhaven, terwijl de volksöntwikkeling haar boven, het hoofd is gewassen. Zij is sedert eeuwen vereenzelvigd met edele hestanddeelen van onderscheidene Westersche volken, die dit gezag niet vermogen af te schudden, zoo lang zij den grond niet los woelen, waarin de boom geworteld is.
Von raumer doet zien, dat in Noord-Amerika het Staatsregt niet de uitkomst is van redeneringen eener Wetgevende Kamer, maar de vrucht van het werkelijk volksleven; vandaar ook niet het geschreeuw, dat zoo dikwijls de ooren in de oude wereld verdooft: om grondwetsherziening; maar vandaar ook, dat die boom uit Washington, in Zuid-Amerika overgeplant, geene vruchten draagt. Hij heeft er een vreemden grond en ongezond klimaat gevonden. De meeste Constitutiën, naar het model van eene vreemde gevormd, zijn mislukt. Het volksleven laat zich niet inschroeven in regtsgeleerde termen en vormen.
De lezer zal den naauwgezetten waarnemer met gespannen aandacht volgen, terwijl hij de wijze der verkiezing van den President, zijn gezag en zijne magt, en tevens de zamenstelling der dubbele Kamers beschouwt en beoordeelt.
Wat hij over het stemregt aanvoert, verdient rijpelijk nagedacht te worden. ‘Het is,’ zegt hij, ‘eene zeer algemeene en evenwel valsche onderstelling, dat het vermogen (de armen, die ten laste der gemeente komen, hebben ook in Amerika geen stemregt) een zekeren waarborg verleent voor regtschapenheid, bekwaamheid en vaderlandsliefde. Veel meer bestaat er gemeen onder alle

{==498==} {>>pagina-aanduiding<<}
standen; en het aanzienlijke gemeen is nog gevaarlijker dan het geringe. Wat toch wonnen die Staten, welke het hebben boven het zijn stelden, en den stoffelijken Mammon meer vertrouwden dan den geest der personen? Volgens Europesche wijze van zien is hij niets, die niets heeft. Wanneer men echter allen, die niets of slechts weinig bezitten, als gemeen beschouwt en behandelt, kweekt men gemeen. De Amerikaansche stellingen: ‘elk wordt goed verondersteld (quisquis praesumitur bonus)’ en: ‘zij, welke slechts weinig hebben, zijn echter toch iets,’ vormt en verheft de menschen, en maakt waarde en inspanning tot eene zaak van eer; waartegen de Europesche onderstelling hen verlaagt, en bijna het regt geeft zich-zelven niet te achten en zich te laten vallen. Verder beperkt het openbaar leven en de staatkundige opvoeding in Noord-Amerika geenszins (even als veelal in Europa) de geestdrift tot den tijd, waarin eenig vijand in 't land valt en het op doodslaan aankomt; men zoekt daar veeleer dat het vuur van echte vaderlandsliefde nimmer verdoove, maar zich elke dag en uur in duizende gezegende grootere en kleinere vlammen openbare.
‘Bijna alle aanzienlijken en rijken beweren, dat hunne zedelijkheid grooter is, dan die der geringeren en armen; terwijl zij in waarheid slechts ondeugden van eenen anderen aard najagen en te bestrijden hebben. Op grootere kundigheden komt het hier eveneens weinig of niets aan, waar 't slechts te doen is om het uitbrengen eener stem ter verkiezing van een bekend en deugdelijk erkend man. Het verleenen van staatkundige regten bevrijdt van overdrevene afhankelijkheid, en geeft kracht en lust om naar eigene overtuiging te handelen. De resultaten voor 't waar geluk des geheelen volks zijn niet gunstiger uitgevallen, waar geestelijken, adellijken en hoog belasten alleen de wetten gaven. Deze monopolisten waren niet wijzer, belangeloozer, onbevooroordeelder dan de Amerikaansche Democratie.’
Het ware te wenschen, dat die redenering op Europa konde worden toegepast. Het gebruik althans, dat in

{==499==} {>>pagina-aanduiding<<}
Frankrijk van het algemeen stemregt is gemaakt, is niet zeer bemoedigend en heeft reeds beperking doen vragen. Doch dit neemt niet weg, dat ieder von raumer zal toe stemmen, dat geldbezit noch verstand noch zucht tot het algemeene welzijn noodzakelijk insluit. Het ware immers onzin te beweren, dat iemand, die honderd duizend guldens bezit, alleen zoo veel verstand zou hebben als duizend anderen die te zamen deze som bezitten.
Een gelijke opmerking verdient zijne redenering over de vastheid van het gebouw des Staten-verbonds, en over de mogelijke aanleidingen, welke het zouden kunnen schokken en doen ineen vallen, terwijl hij bewijst, dat ze voor alsnog de kracht missen om verderfelijk te werken. Een voortreffelijk pleitgeding voert hij ten voordeele van het democratisch beginsel. Het doordringt daar het geheele volk, en stelt niet, wat men in Europa eigenlijk wil, het meesterschap van elk individu op den voorgrond, maar: onderwerping. De Democratie is uit dien hoofde geene partijzaak, maar het wezen, de grondmagt van het Staten-verbond. Vandaar ook, dat het volk, zoodra het zich Overheden heeft gegeven, blijmoedig gehoorzaamt.
De Schrijver besluit zijn werk met fragmenten uit reisbrieven, meestal zeer belangrijk, van wege plaatsbeschrijving en schildering van zeden en gebruiken.
En zoo zijn wij gevorderd tot het einde van deze aankondiging. Onze ingenomenheid met dit werk is er uit gebleken. Het kan de vraag niet zijn, of de Schrijver niet meer had kunnen behandelen, of bij het een of ander punt wat langer verwijlen. Het getuigt reeds van innerlijke voortreffelijkheid, dat hoe meer een Auteur levert, de zucht zich uitbreidt, om nog meer te vernemen. Het is de deugd van het werk niet, als men blijde is aan het einde te zijn. Wij kunnen er niet voor instaan, of alle mededeelingen van von raumer juist zijn, maar zijne welbekende historische trouw staat er borg voor. Europa bezit in zijnen arbeid een klassiek werk, in een waardigen stijl. Het onderzoek is naauwkeurig, het oordeel gemotiveerd. - De vertaling is vloeibaar, zuiver Nederduitsch. Hier en daar voor de behoefte van ons

{==500==} {>>pagina-aanduiding<<}
volk, in zoo verre het er belang bij heeft, om- en bijgewerkt. De uitvoering laat niets te wenschen over. Ofschoon wij niet gaarne drukfouten aanteekenen, hebben wij toch eene zinstorende opgemerkt op bl. 88, waar de onderste regel misplaatst is, dewijl hij onderaan op bl. 90 behoort.

h.

j.h.s.





Italië; zijne jongste omwentelingen en tegenwoordige toestand; door C. Mac Farlane. Naar het Engelsch, door G. Francken. II Deelen. Te Amsterdam, bij P.N. van Kampen. 1849. In gr. 8vo. 483 bl. f 5-10.

Van de troonsbestijging des tegenwoordigen Pausen af hebben zich de blikken van allen, die den loop der staatkundige gebeurtenissen volgen, op Italië gevestigd; waar zelfs de minder geoefende zich verschijnselen zag ontwikkelen, die op eene geheele omkeering der maatschappelijke orde schenen te moeten uitloopen, en de lava van omwentelings- en vernielingszucht over Europa te zullen slingeren, lang voordat Frankrijk zijnen troon verbrijzelde, en de vlam ook in andere Staten ten dake uitsloeg, na lang smeulen van een met moeite gedempt gehouden vuur. Een geschiedkundig overzigt over de Italiaansche gebeurtenissen der laatste jaren kan niet anders dan eene hoogst belangrijke bijdrage zijn tot de geschiedenis van onzen tijd, indien het geleverd wordt door iemand der zaken kundig en noch aan de eene noch aan de andere zijde te partijdig, om haar in het regte licht te stellen. In beide opzigten verdient de man, die hier als verhaler optreedt, allen lof. Hij had Italië en zijnen politieken toestand reeds uit een vroeger twaalfjarig verblijf van nabij leeren kennen. De overgang van onrust en woeling in het Napoleontische tijdvak tot kalmte en stilte had als voor zijne oogen plaats gehad. Ook nog na zijn vertrek uit het Schierëiland had hij er betrekking en briefwisseling onderhouden, en zijne aandacht was steeds gevestigd gebleven op de vorderingen van

{==501==} {>>pagina-aanduiding<<}
Italië's letterkunde, op de ontwerpen, welke daar voorgesteld werden tot maatschappelijke verbetering des volks, en op de verschillende mislukte, voorbarige pogingen, om het Schierëiland in opstand te brengen, de Oostenrijkers te verdrijven en constitutionele regeringsvormen in te voeren. Van Konstantinopel, waar hij zich bevond, ging hij in Julij 1848 op reis naar Italië, hetwelk hij van het zuiden naar het noorden doortrok, in de gelegenheid geplaatst om van veel onderrigt te worden, en zich dat overal ten nutte makende. De ultra-liberale partij zal hier haar beeld juist niet met aanlokkelijke trekken geschetst vinden; de Schrijver is van eene zeer gematigd vrijheidlievende denkwijze, en karel albert wordt even weinig door hem gespaard als de veel te hoog opgevijzelde, maar door sommigen misschien met te veel voor- of tegeningenomenheid beoordeelde pius IX. Mac farlane geeft niet alleen als ooggetuige verslag van hetgeen hij-zelf heeft bijgewoond, maar deelt ook soms de gebeurtenissen en oordeelvellingen uit de Italiaansche bladen van dien tijd mede. Kortom: de lezing overtuigt van de waarheidsliefde des Schrijvers, en het boek verspreidt, zoo als the Quaterly Review van het oorspronkelijke te regt zeide, meer licht over den tegenwoordigen staat van het Italiaansche schierëiland, dan men verkrijgen kan door het lezen van de tallooze vlugschriften, herigten en brieven, waarmede de drukpers in den laatsten tijd is overstelpt.
De schrijftrant is los en onderhoudend. De auteur heeft zich niet angstig aan eene geregelde historische orde willen houden, en toch is het hem gelukt eenen helder aanschouwelijken indruk te geven. Den Vertaler komt de lof toe van zijne taak uitmuntend te hebben verrigt, en den Uitgever die eener zindelijke uitvoering.
Zoo wij de bedenkingen, die wij op enkele plaatsen tegen de oordeelvellingen en beschouwingen van den Schrijver hebben, hier zouden ontwikkelen en staven, zouden wij onze aankondiging rekken, doch haar zeker niet belangrijker maken. Dus meenen wij ons te mogen vergenoegen met eenvoudige aanprijzing dezer twee boek-
{==502==} {>>pagina-aanduiding<<}
deeltjes, van welke het eerste versierd is met het portret des Konings van Napels, het tweede met dat van Koning karel albert.

De kleine Zonden. Naar het Fransch van A. de Gondrecourt. Iste en IIde Deel. Te Maarssen, bij C. van Nederhasselt. 1849. In gr. 8vo. 384 en 424 bl. f 7-20.

Den titel vinden we voor het Nederlandsch publiek niet gelukkig. Ook in de waardeering der zonden is klein en groot betrekkelijk. Wat elders voor een ligt vergrijp doorgaat, kan hier voor eene onverantwoordelijke misdaad worden gehouden. De vraag is: wat de zonden zijn, getoetst aan 't Evangelie, en waar ze de maatschappij, die er over lezen zal, voor aanziet. De ondeugden, die 't raderwerk van dezen Roman uitmaken, zijn: smulpaperij, ontucht en echtbreuk. In Frankrijk, of liever - want de zeden der hoofdstad zijn nog niet die van Frankrijk - te Parijs, waarvan een geestige Turk (yacoubeffendi) zeide: ‘dat elk er zijn Harem heeft in de huisgezinnen zijner vrienden,’ behoort dat drietal inderdaad tot de kleine zonden? Bij ons echter kunnen er althans de twee laatsten niet onder geteld worden. Of de Vertaler moest 't opgevat willen hebben in een omgekeerden zin? Maar wij zijn nog niet op de hoogte van de satire. De uitgever zou dus wèl hebben gedaan, als hij een anderen titel had genomen, beter overeenkomende met de zeden in Nederland. Toen wij het werk opensloegen dachten we aan ‘de kleine pligten,’ en meenden iets te zullen vinden in dien trant en geest; maar bij het achtste Hoofdstuk ging 't deel weder digt; want de beschrijving van een rout van gekamerde ligtekooijen, in het zevende, benam ons den trek om voort te gaan. Dat is de reden waarom 't werk niet vroeger werd aangekondigd. Wij zullen wel de eenigsten niet zijn, die door 't zevende Hoofdstuk werden afgeschrikt, en zeker is deze niet de eenigste, anderzins niet onverdienstelijke Roman, in welken zulk een Hoofdstuk voor-
{==503==} {>>pagina-aanduiding<<}
komt. Dit geeft ons de vraag in de pen! of 't niet zou zijn een hulde aan de vaderlandsche zeden, een dienst aan het publiek, en een voordeel voor de uitgevers, wanneer elke
overzetter van een Franschen Roman de lezers en lezeressen voor oogen hield, voor welke zijn werk bestemd is? Dan zouden al zulke tooneelen uit het Parijsche leven, die niet geschikt zijn om hier sympathie op te wekken, geheel weggelaten, of met kieschheid in diervoege gewijzigd kunnen worden, dat zij met de betere gedeelten van 't werk overeenstemmen. Zulk eene behandeling vordert wel meer de pen van een Auteur, dan van een gewoon Vertaler; doch aan geschikte pennen is geen gebrek, en ook de ‘kleine zonden’ waren zulk eene vrije vertaling niet onwaardig. Niet alsof we 't werk overigens juist voor een meesterstuk houden. De geheele fabel rust op eene onmogelijkheid, te weten: dat een man, zoo regtschapen en verstandig als de Abt de brionne wordt afgeschilderd, voor de goede, vrome, rijke, achttienjarige marie de verneuil, zijne voedsterling en lieveling, een echtgenoot zou kiezen, zonder eenig onderzoek naar diens gedrag en vroegere geschiedenis. - Vandaar, als het te laat is, de ontdekking, dat de bruidegom sinds jaren leeft met eene bijzit, een panier percé is, reeds gehuwd was, en een zoon heeft, en om die bijzit, van zijne vrouw is gescheiden, die hij met haar kind vergeet. Vandáár het huwelijk van marie met dat zedeen gewetenlooze monster, den burggraaf de fontac, die haar tot gade neemt, om, met zijne bijzit haar vermogen door te brengen, en, bovendien, op den dag-zelven van het huwelijk, ook nog echtbreuk pleegt met de gehuwde Baronesse de certènes, die zeer werkzaam is geweest om dat huwelijk te doen slagen, met den blik op 't geheim en gemak alsdan van haren schandelijken omgang. Ook deze dame(!!) weet niets van zijn leven met eene bijzit, en gelooft te goeder trouw, dat hij haar bemint, en, in den echt tredende, zich om harentwille opoffert. Men ziet dus, dat de
Schrijver zelfs niet er aan gedacht heeft, om de zaken eenigzins waarschijnlijk te maken; ieder lezer kan met den Abt zeggen (bladz. 60):

{==504==} {>>pagina-aanduiding<<}
‘daar ben ik tot den hals toe in eene roman.’ Doch daarentegen is 't werk, door een aantal afwisselende tooneelen en situatiën in den trant der oude kerker- en moordgeschiedenissen, als tijdkorter, voor liefhebbers van Melodramaas en tooverbaletten vooral, zeker eene hoogst aangename en onderhoudende lektuur. Aan het hoofd der monsters, die hier optreden, staat de bijzit therese keller, uit onverdeelde liefde (!!) eene duivelin zonder wedergade, die, na onberekenbare schatten met den burggraaf verspild te hebben, in koelen bloede twee moorden onderneemt, den eenen uit wraakzucht, den anderen voor geld. Tegen die gedrogten echter staan ook vele edele, ja, misschien te edele karakters over, en de slechten zijn ten slotte de gelukkigen niet; zoodat de totaal-indruk van het werk niet onzedelijk is, maar integendeel wèl geschikt om nadenkenden van ondeugd en misdaad af te schrikken. Deze verdiensten mogen dit levendig en onderhoudend werk, ook zoo als 't daar ligt, aanbevelen.
Men leest geene Romanvertalingen om er taal of stijl uit te leeren, anders zouden we nog al iets hebben aan te merken. Over 't algemeen is de vertaling los, en papier, druk, vignet en omslag getuigen van de zorg des Uitgevers.






Gedachten na de teregtstelling van eenen ter dood veroordeelde. Door Eberhard. (Uitgegeven ten voordeele der Commissie: Loon voor werk, te Middelburg.) Te Middelburg, bij J.K. de Regt. 1850. In kl. 8vo. VI en 43 bl.

Dit met een weldadig doel uitgegeven boekje bevat zeer gemoedelijke beschouwingen en ernstige toespraken tot de nieuwsgierige menigte. Het is blijkbaar geschreven onder den indruk der te regt stelling van den beruchten de loeuil, en de stijl is dikwerf verheven en roerend. Tot proeve geven wij bl. 35: ‘Hebt gij het (haar) gezien, die volksmassa? Onophoudelijk stroomde het (zij) onze woningen voorbij. De gang was naar

{==505==} {>>pagina-aanduiding<<}
één punt gerigt; en wie zaagt gij daar henensnellen? Alleen mannen, die verhard waren tot de aanschouwing van een zoodanig tafereel; mannen, die sterk waren en het schokken der ziel konden doorstaan? - Neen! niet alzoo; ook de tweede helft der schepping ging derwaarts. De vrouw, voor zoo veel zachtere indrukselen vatbaar, ging mede op. Zij stelde er zich misschien eene eer in, dien man te zien strijden met zijnen dood. Vraag het slechts; niemand zal deze straf regtvaardiger hebben gevonden dan zij, die daar onder het volksgedrang stonden verspreid; ja! ik moet het met smart getuigen, vrouwen te hebben zien voortsnellen met den zuigeling op den arm.’
‘Waartoe toch, vrouw! begaaft gij u derwaarts? gij toch, die voor alle aandoeningen het meeste vatbaar zijt, gij behoordet daar niet te zijn: ik had u daar niet verwacht en vond mij bedrogen.’
‘En waartoe gingt gij er heen? - O! laat ik eens raden! - Zeker om den man te zien, van wien zulke ijsselijke tafereelen zijn geschetst; om dien man aan te staren, en om u te verwonderen over zijn uiterlijk en om te schrikken bij de uitdrukking van zijn gelaat.’
‘Maar ik weet toch ook, dat uw hart medelijden gevoeld heeft met den mensch, die daar sterven moest. Immers het kan niet anders: want door het te ontkennen, zoudt gij uwe natuur verloochenen, uwe gelaatstrekken zeiden het mij en uwe onrustige houding gaf het genoeg te kennen, dat gij niet op uwe plaats waart; en toch wildet gij den man zien, en toch wildet gij de straf zien voltrekken.’

‘Maar zacht:..... Het uur is daar - zij komen, nadren; - 
Eerbiedig wijkt de schare uit een.’ 

‘Aller blikken zijn naar éénen kant gerigt, ieder wil hem zien; met wijd opengesperde oogen, met gapenden mond, staarde men hem aan, den ongelukkige! en iedereen scheen aan zich-zelven te vragen: “is dat die snoodaard, die moordenaar?”

{==506==} {>>pagina-aanduiding<<}

Man! hoe gaarne had ik eens in uwe ziel gelezen, toen ge daar langzaam heengingt, omringd van die vele bewakers. Hadt gij gevoel van uwen gang? Wist gij het, dat iedere stap u nader bragt tot het schavot? Kondet gij het begrijpen, dat gij binnen kort niet meer zijn zoudt? Waart gij bereid om te sterven?..... O! wij weten het niet.’
Wij gelooven, dat niemand zich den koop van dit boekske, waardoor hij ook eene weldaad verrigt, beklagen zal.
Middelburg, Mei 1850.

Mr. a.f. sifflé.




De Graecorum diebus festis. Seripsit Dider. Jan. van Stégeren, Lit. Hum. et Jur. Utr. Doct. insunt Dipolia, Carnea, Apaturia, Cronia. Trajecti ad Rhenum, apud Kemink et filium, typogr. MDCCCXLIX. f :-40.

Een werk als het voor ons liggende moest eigenlijk in een zuiver literarisch Tijdschrift. beoordeeld worden, daar het meer voor Philologen dan voor het groote publiek geschreven is. Daarom is het ook niet af te keuren, dat de Schrijver zich van de Latijnsche taal heeft bediend, hetgeen het bekend worden van dit geschrift buiten ons Vaderland natuurlijk in de hand werkt. Wij zullen ons van eene eigenlijke beoordeeling onthouden en alleen zeggen, dat de Schrijver, in goed Latijn, eene met ijver en geleerdheid volbragte verzameling heeft geleverd van hetgeen over de op den titel vermelde feesten bij oudere en nieuwere schrijvers te vinden is.
Eén punt wenschen wij wat nader te bespreken. Wij vinden in het boekje meer geleerdheid dan kritiek. De godsdienst der Grieken heeft natuurlijk, even als alle godsdiensten, verscheidene perioden van ontwikkeling gehad, en daarom moet men bij de keuze der bronnen, waaruit men zijne denkbeelden over die godsdienst put, den tijd onderscheiden, waarin die bronnen-zelve ontstaan zijn. Dit geldt vooral van de Neoplatonici, die wij althans ten hoogste mistrouwen, omdat het bekend

{==507==} {>>pagina-aanduiding<<}
is, dat zij het heidendom door allegorische interpretatie trachtten te vergeestelijken, ten einde het tegen het Christendom staande te houden. Dat zij dus geen onpartijdige berigtgevers kunnen zijn, valt in het oog.
Overigens bevelen wij het werkje aan alle Literatoren, die in dit gedeelte der Classieke letteren belang stellen.

Lessen en verhalen uit den tegenwoordigen tijd. Een Leesboek voor de volks-scholen. Door een' vriend der armen. Te Amsterdam, bij D.H. Fikkert. 1849. In kl. 8vo. 92 bl. f :-20.

De jeugd omzigtig bekend te maken met de gebreken, onhebbelijkheden en ondeugden, door welke zij in verderen leeftijd, hoogstwaarschijnlijk, het sterkst zal worden aangevochten, opdat zij die in hunne schadelijke en verderfelijke gevolgen kenne en er tegen op hare hoede zij; - haar opmerkzaam te maken op die deugden, door wier naleving zij, ook in nederigen stand, op den zegen des Heeren, op geluk en eene betrekkelijke welvaart bouwen mag; - de valsche denkbeelden te keer te gaan, die, zoo als ergens door een achtenswaardig man gezegd is, (*) de arme maar al te dikwijls van den rijke koestert, zoodat hij, b.v., meenen zal arm te zijn, omdat de rijke rijk is; - aan te toonen, dat rijkdom veelal een gevolg is van niet verteren, van spaarzaamheid en goed overleg; - dat het juist de kapitalen der rijken zijn, door welke den armen werk, en leven en beweging aan het groote raderwerk der zamenleving gegeven wordt; - in 't kort, het pauperisme, zoo dreigend in de gevolgen, in zijne beginselen aan te tasten en te bestrijden, liefde en eendragt tusschen armen en rijken te voeden en aan te kweeken: ziet daar het veelzijdig doel, dat de ongenoemde maar verstandige en bekwame Schrijver zich met dit boekje heeft voorgesteld. Hij is

{==508==} {>>pagina-aanduiding<<}
er, onzes inziens, uitmuntend in geslaagd, en verdient aller lof en dank. Wij vestigen er de aandacht op van allen, die aan de opvoeding en het onderwijs der jeugd op onze volks-scholen medewerken, en wenschen het allerwege ingevoerd te zien. Het kan in onze dagen en voor de toekomst groot nut stichten.




Korte leerwijze der Algemeene Geschiedenis door H.C. Flory. Derde vermeerderde en verbeterde druk. Te Nijmegen, bij D.J. Haspels. 1847. In kl. 8vo. f :-40.

Deze derde en veel vermeerderde en verbeterde druk van dit veel gebruikte leesboekje, beveelt zich aan, daardoor, dat men, bij de oude geschiedenis vooral, er zich op toegelegd heeft, om de spelling der eigennamen zorgvuldig in acht te nemen, en door toonteekenen hun uitspraak aan te duiden. Ook zijn er eenige bijvoegselen en vermeerderingen aan dat gedeelte, waarin de nieuwe geschiedenis behandeld wordt, aangebragt, en eenige fouten van jaartallen weggenomen; terwijl eindelijk de geschiedenis zoo veel mogelijk tot op den laatsten tijd is voortgezet. Als proeve van zucht tot waarheidsliefde wordt hierin het volgende aangetroffen: ‘Wie gewenscht mogt hebben, dat in dit leesboekje, bij eene nieuwe uitgave, hier en daar iets ware verzacht of weggelaten, die bedenke, dat de geschiedenis niet ongestraft wordt verminkt.’ En inderdaad het is eene aanbeveling, als men dit voor oogen houdt bij het schrijven der geschiedenis, al is het voor kinderen. Dat de Schrijver het door hem aangeprezen beginsel heeft behartigd, blijkt uit de wijze, waarop hij spreekt van die tijdomstandigheden, die hetzij Europa in het algemeen, hetzij ons Vaderland meer bijzonder betreffen, en waarbij eene bezadigdheid en onpartijdigheid bij de vermelding der voor de meest uiteenloopende beschouwingen vatbare daadzaken wordt aan den dag gelegd, die prijselijk is.
Wij durven het gebruik van dit leerboek bij voortduring aanbevelen.





{==509==} {>>pagina-aanduiding<<}

Boekbeschouwing.

Geschiedenis van Engeland, sedert de troonsbestijging van Jakobus II. Door Thomas Babington Macaulay. Uit het Engelsch. Iste Deel. Eerste gedeelte. Te 's Gravenhage, bij H.C. Susan, C.Hz. 1850. In gr. 8vo. 160 bl. f 1-50.

Het is altijd een teeken geweest van den bloei der letteren, wetenschappen en schoone kunsten, als de Muze der historie hare gedenkstift opvatte. In de onvergetelijke eeuw van perikles, toen pindarus de lier besnaarde en phidias het marmer bezielde, trad herodotus op als vader der geschiedenis, en behaalde thucydides onsterfelijken roem. De gouden eeuw van Latium, ofschoon zij, vergeleken met Athenes scholen, slechts maanlicht in de gehoorzalen der wijzen deed schijnen, begroette naast hare Muzenzonen eenen livius, caesar en sallustius, die met Romeinsche deftigheid de lotgevallen van Rome en hare helden vereeuwigden. De wedergeboorte, of liever - want de oude Germaansche volkstammen hadden geene eigene letterkunde - de nieuwe geboorte of overplanting der Grieksch-Romeinsche letteren bragt, nevens schilders, beeldhouwers en dichters, geschiedkundigen voort, die hunne namen aan hun roemrijk tijdperk geleend hebben. Wie toch is, om van anderen te zwijgen, onbekend met de meesterstukken van eenen guicciardini? Terwijl in Nederland eene school van schilders over licht en schaduw heerschappij voerde, terwijl de Agrippijnsche zwaan zijn Lucifer zong, en antonides den IJstroom vereeuwigde, dichtte hooft zijne vaderlandsche historiën, schreef brand het leven van Nederlands grootsten zeeheld. Is het dan wonder, dat ook onze tijd, die met de kracht eens geweldigen strooms voortsnelt, en verschijnselen levert, van welke eeuwen zwanger gingen, roem mag dragen op mannen, die met

{==510==} {>>pagina-aanduiding<<}
vasten tred de bronnen naderen der daden van het voorgeslacht; mannen, die, onder 't geleide van een hoogeren geest, in de binnenkameren, waar geleerden, staatslieden en vorsten de maskers aflegden, waarmede zij op den middag omwandelden, zich nederzetten, en luisterend bespieden, wat zij als menschen dachten en gevoelden; die de zegelen breken van portefeuilles, welke eeuwen lang gesloten waren, en inzien, wat door het voorgeslacht kunstmatig of natuurlijk werd gedacht, en uit de pen op het papier vertrouwelijk uitgestort; die het openbaar en verborgen volksleven in de huiskamer, op de werkplaats en op het feestplein gadeslaan, en over de geschiedenis een verschen levensgloed werpen; die u niet in een kabinet van wassenbeelden rondleiden, waar de geleider alleen het woord heeft, maar de historische personen voor uw gehoor en gezigt doen optreden, spreken en handelen. Zulke geschiedkundigen bezit Frankrijk in zijn thiers en capefigue, Zwitserland in merle d'aubigné, Duitschland in von raumer; Engeland biedt in onze dagen den palm aan babington macaulay.
Deze hoogvereerde Schrijver, in den jare 1800 in Schotland geboren, is zoo wel theoretisch als praktisch gevormd. Hij werd voor de balie bestemd. Vooral leidde hij zich toe op de welsprekendheid en de kennis der geschiedenis, den regtsgeleerden even onmisbaar als den wijsgeer en godgeleerde; ten ware zij zich wilden vergenoegen mannen van den dag te zijn, die geen gisteren kennen. Hij onderscheidde zich voordeelig in de Edinburgh Review door zijne geestvolle en grondige kritiek. In 1830 werd hij in het Parlement geroepen, waar hij eene eervolle plaats bekleedde. Zijne betrekking aldaar werd opgevolgd door eene roeping naar Oost-Indië, waar hij als lid van het Hoog-Geregtshof zitting nam. In 1838 keerde hij naar zijn vaderland terug. Tegenwoordig is hij betaalmeester van het leger.
Ziedaar den man, dien Engeland als geschiedschrijver zijns volks met eerbied aanstaart. Met verbazende bewondering ontving de Brit het meesterstuk, waarvan een klein gedeelte in onze taal de pers verlaten heeft. De

{==511==} {>>pagina-aanduiding<<}
Heer susan verdient daarvoor den dank en vooral de medewerking van het Nederlandsch publiek. Wij wenschen hem bovendien geluk, dat de overzetting in zoo bekwame handen is gevallen, want de Vertaler heeft getoond, dat hij niet alleen de taal kent, maar ook de zeden en gebruiken van het Engelsche volk.
Van dit werk een verslag zullende geven, beginnen wij met den lezer opmerkzaam te maken op des Schrijvers plan. Wij laten hem-zelven spreken, en wie hem hoort zal reeds den meester kennen.
‘Ik ben voornemens de geschiedenis van Engeland te schrijven, sints de troonsbestijging van Koning jakobus II, tot op eenen tijd, die nog leeft in het geheugen van het tegenwoordige geslacht. Ik zal de dwalingen aanwijzen, die in weinig maanden een trouwen adel en eene wèlgezinde geestelijkheid van den Huize stuart verwijderden. Ik zal den loop dier omwenteling nagaan, waardoor de langdurige strijd tusschen onze Vorsten en hunne Parlementen geëindigd, en de regten des volks met het wettige heerschregt der regerende Dynastie ineengesmolten werden. Ik zal verhalen, hoe voorspoedig die nieuwe Staatsregeling, gedurende vele onrustige jaren, tegen uitwendige en inwendige vijanden verdedigd werd; hoe het gezag der wet en de zekerheid van den eigendom, onder die Staatsregeling bestaanbaar werden bevonden met eene te voren, in die mate, nimmer gekende vrijheid van spreken en van handelen voor elkeen in het bijzonder; hoe dit heilrijke verbond tusschen orde en vrijheid eenen voorspoed deed ontstaan, waarvan de jaarboeken van het menschelijk geslacht geen voorbeeld opleveren; hoe ons land zich uit een toestand van smadelijke dienstbaarheid, al spoedig tot den rang van toongever onder de Europesche Mogendheden verhief; hoe deszelfs rijkdom en krijgsroem te zamen vermeerderden; hoe door wijze en standvastige goede trouw, van lieverlede een openbaar crediet gevestigd werd, vruchtbaar in verbazende verschijnselen, die den Staatsman van alle vroegere eeuwen ongeloofelijk zouden zijn toegeschenen; hoe een kolossale handel eene zeemagt in het

{==512==} {>>pagina-aanduiding<<}
leven riep, waarbij elke andere zeemagt, hetzij van vroegere of van latere tijden, onbeduidend moet voorkomen; hoe Schotland, na eeuwen van vijandschap, ten laatste met Engeland verbonden werd, niet slechts door wettelijke verbindtenissen, maar ook door onverbreekbare banden van belang en toegenegenheid; hoe in Amerika de Britsche volkplantingen al ras oneindig magtiger en rijker werden, dan de landen, die cortez en pizarro aan de bezittingen van karel V hadden toegevoegd; hoe in Azië Britsche gelukzoekers een rijk grondden, niet minder glansrijk, en van meerdere duurzaamheid dan dat van alexander.
Evenzeer zal ik het mij ten pligt stellen, rampen en zegepralen, groote staatsmisdaden en nationale dwaasheden, die meer vernederend zijn dan de grootste ramp, met gelijke naauwkeurigheid op te teekenen. Het zal blijken, dat ook hetgene wij met grond als onze voornaamste voorregten aanmerken, niet vrij is van groote bezwaren. Men zal zien dat het stelsel, hetwelk onze vrijheden volkomen beveiligde voor de aanmatigingen der Koninklijke magt, eene reeks van nieuwe misbruiken medebragt, waarvan onbeperkte Monarchiën vrij zijn. Men zal zien dat, deels door onberaden tusschenkomst en deels door onberaden verzuim, de vermeerdering des rijkdoms, en de uitbreiding des handels, te gelijk met oneindig veel goeds, sommige euvelen deed ontstaan, die bij arme en onbeschaafde volken ongekend zijn. Men zal zien, hoe in twee belangrijke bezittingen der Kroon regtvaardige vergelding op onregt volgde; hoe onvoorzigtigheid en hardnekkigheid de bestaande banden tusschen de Noord-Amerikaansche Koloniën en het moederland scheurden; hoe Ierland, diep gebukt onder den vloek der oppermagt van een vreemden volksaard en eener vreemde Godsdienst, wel is waar een deel van ons gebied bleef uitmaken, maar een uitgeteerd en onderdrukt deel, dat geene kracht aan ons Staatsbestaan bijzet, en door allen, die Engelands grootheid vreezen of benijden, met hittere verwijting wordt aangewezen.
Doch, ten ware ik mij grootelijks vergisse, de alge-
{==513==} {>>pagina-aanduiding<<}
meene uitwerking van dit veelzijdig geschiedverhaal moet daarheen strekken, om dankbaarheid in elk godsdienstig gemoed en hoop in den boezem van alle vaderlanders levendig te houden. Want met uitnemende duidelijkheid is in de geschiedenis van ons land over de laatste honderd zestig jaren, de geschiedenis van den stoffelijken, zedelijken en intellectuëlen vooruitgang te erkennen. Mogen zij, die de eeuw hunner geboorte steeds vergelijken met eene gulden eeuw, die slechts in hunne verbeelding bestaat, al van ontaarding en van verval spreken; van degenen, die omtrent het voorledene goed onderrigt zijn, zal niemand over den tegenwoordigen tijd kunnen treuren of neêrslagtig door worden.
Zeer onvolmaakt zoude ik de door mij ondernomene taak uitvoeren, wilde ik alleenlijk spreken van veldslagen en belegeringen, van het ontstaan en den val van besturen, van kuiperijen aan het hof en van discussiën in het Parlement. Ik zal trachten zoo wel de geschiedenis des volks te verhalen, als die der regering, de ontwikkeling van nuttige en schoone kunsten na te gaan, het ontstaan van godsdienstige secten en de wisselingen in den letterkundigen smaak te schetsen, en zelfs die omwentelingen niet achteloos voorbij te gaan, die in de kleeding, in de meubelen, maaltijden en openbare vermaken hebben plaats gevonden. Gaarne zal ik mij aan het verwijt blootstellen, dat ik de waardigheid der geschiedenis niet ontzien heb, bijaldien het mij slechts gelukken moge, aan de Engelschen der negentiende eeuw een trouw beeld te geven van het leven hunner voorvaderen.’
Macaulay heeft goed ingezien - en kon die scherpziende man anders? - dat hij eene korte schets voorop moest zenden der vroegere geschiedenis van zijn land. Hij klimt op tot de Britten onder de Romeinen, het duistere tijdperk van onbeschaafdheid, door Romeinsche beschaving weinig verhelderd. Met bewonderenswaardige kortheid en klaarheid beschrijft hij de barbaarschheid, die de Britten onder de heerschappij der Saksers gekluisterd hield. Dit donker helderde op voor de morgensche-
{==514==} {>>pagina-aanduiding<<}
mering van het middeleeuwsche Christendom. Wij danken den begaafden Schrijver, die met eenen Christelijk wijsgeerigen blik het Christendom dier tijden en zijne dienaren, zijne werking en zijnen invloed onpartijdig beoordeelt en in het eenig ware licht plaatst. Beschamend is zijne voorstelling voor dezulken, die uit de hoogte gewetenloos smalen op die mannen, welke met de geringe verlichting en beschaving, hun ten deel gevallen, wonderen verrigt, eenen woesten akker ontgonnen, en Europa en inzonderheid Engeland voorbereid hebben, om de eervolle plaats in te nemen, waarop nu beweldadigde nazaten gedachteloos verzuimen den tol der dankbaarheid te voldoen aan deze wakkeren, die zij, in hunnen blinden waan, als priesters en monniken aan lach en bespotting prijs geven. Macaulay kent de Europesche volksontwikkeling in het godsdienstig en maatschappelijk leven, en zijne uitspraak is die der waarheid.
‘Het Christendom is een groot verbond, en daarin werden nu de Angelsaksers opgenomen. Eene regelmatige gemeenschap werd daargesteld tusschen onze kusten en dat gedeelte van Europa, waar de sporen van vroegeren bloei en beschaving nog zigtbaar waren. Veel grootsche bouwwerken, sedert vernield of geschonden, bestonden destijds nog in hunne oorspronkelijke pracht, en reizigers voor wie livius en sallustius onverstaanbaar waren, konden door het gezigt der Romeinsche waterleidingen en tempels eene flaauwe voorstelling van de Romeinsche geschiedenis verkrijgen. De dom van agrippa, nog bedekt met glinsterend brons, het praalgraf van adriaan, dat van zijne pilaren en standbeelden nog niet beroofd was, het Flavische amphitheater, nog niet tot eene steengroeve vernederd, deden den pelgrim uit Mercie of uit Northumberland eenige trekken der geschiedenis van de glansrijke en beschaafde wereld kennen, die reeds verleden was. De eilanders keerden terug, hun half beschaafden geest vervuld van bewonderenden eerbied, en verhaalden aan de verbaasde hutbewoners van Londen en York, dat een magtig, nu van de aarde verdwenen geslacht, nabij de grafstede van St. petrus, bouwwerken

{==515==} {>>pagina-aanduiding<<}
had opgerigt, die tot het einde der wereld in wezen zouden blijven. De beoefening der wetenschappen was het onmiddellijk gevolg der invoering van de leer des Christendoms. De dicht- en redekunst van het Augustijnsche tijdvak werden in de Angelsaksische kloosters met ijver bestudeerd. De namen van beda, van alcuin en van jan, bijgenaamd erigena, waren met regt vermaard door geheel Europa. Aldus was het in de negende eeuw in ons land gesteld, toen de laatste groote inval van Noordsche barbaren een aanvang nam,’ die voortreffelijk beschreven wordt.
Met levendige kleuren schildert hij het karakter der Noormannen, die, na de slag van Hasting, de Engelschen als eene kudde slaven overheerden, tot dat zij, hunnen erfgrond verloren hebbende, de noodzakelijkheid gevoelden, om Engeland als hun vaderland te beschouwen, en de Engelschen als hunne landgenooten te behandelen. Beide volkstammen begonnen zich als een groot geheel aan elkander te sluiten, en het groot Charter werd het hoofdpunt van verbroedering.
Macaulay beschrijft de worsteling tusschen Engeland en Frankrijk zóó, dat het voldingend uitkomt, welk een zegen Engeland er uit getrokken heeft, dat zijne overwinningen op den moed en de volharding der Franschen te loor gingen. Terwijl hij de woeste rozen-oorlogen vlugtig aanstipt, karakteriseert hij sprekend den geest, die ze voortbragt en levendig hield. Duidelijk zet de Schrijver uiteen, hoe Engeland, uit vermeend verlies van buiten, inwendig toenam in sterkte, en dat, terwijl de zucht naar burgerlijke vrijheid ontwaakte, de staat van het lijf-eigenschap, zonder wet, zonder geweld, grootelijks door den invloed der Christelijke Godsdienst, werd opgelost.
Meesterlijk zet hij den aard en het wezen der middel-eeuwsche beperkte Monarchiën en bepaaldelijk die in Engeland uiteen. Hij beschrijft zóó aanschouwelijk, dat voor ieder, die slechts met de uitwendige feiten bekend is, een helder licht opgaat, zoodat hij nu gemakkelijk begrijpt, wat hem vroeger donker of raadselachtig

{==516==} {>>pagina-aanduiding<<}
toescheen. Niet minder verdienstelijk is zijne voorstelling van den aard der Aristokratie, waardoor Engeland zich zoo bijzonder onderscheiden heeft, en de Vertaler heeft dezulken, die geen Engelsch lezen, met zijne ophelderende aanmerkingen, hier en elders verspreid, zeer verpligt.
Zoo als hij den maatschappelijken toestand van Engeland uiteenzet, volgt men hem met gemak, als hij doet zien, hoe krachtig het Huis der tudors wel wreedaardig tegen personen van zijne hofhouding konde handelen, maar magteloos was, zoodra het de regten des volks aanrandde. Niet anders kon het ook gaan bij een volk, dat de wetten niet op het papier, maar in zijn gemoed, in zijnen toestand las; wetten, die niet werden gewijzigd door regtsgeleerde studie, maar door de levendig geworden behoefte des tijds uitgebreid, en met de ontwikkeling van den volksgeest in overeenstemming gehouden. In Engeland wordt de mensch niet uit de wet, maar de wet uit den mensch geboren.
Dat macaulay de Hervorming niet met stilzwijgen voorbijgaat, ligt geheel in den aard van zijn werk; want gelijk de Christelijke godsdienst, vóór die schitterende omwenteling in de kerk, zoo veel heeft bijgedragen tot émancipatie van den mensch en den Staat, zoo is ook het Protestantisme in- en zamengeweven met de volgende geschiedenis van Engeland; omdat de Hervorming aldaar gelijken tred hield met de volksöntwikkeling, en omdat in Engeland de Kerk even als de Staat haar verleden behield, slechts afwerpende, wat de toestand des tijds niet langer dragen kon. De Engelsche hervorming was geene vernieuwing, maar eene afwerping van hetgeen wegstierf, zoo als de boom zijne afgestorven takken loslaat en doet vallen.
Macaulay wijst op den tegenstand tegen Rome in de dertiende, op het einde der veertiende en in het begin der vijftiende eeuw, als op mislukte proeven, en hoe het verzet eerst slagen kon, toen het optrad gewapend met gezond verstand. Hij bepaalt zich hoofdzakelijk tot de oorzaken, die lagen in de vorderingen van Europa's

{==517==} {>>pagina-aanduiding<<}
maatschappelijken toestand; doch de Hervorming had dieper oorsprong, namelijk: een levendig ontwaakt gevoel van zondeschuld, gepaard met eene donkere bewustheid van gemeenschap en levensëenheid met God, zonder tusschenkomst van een menschelijk tusschenpersoon, in den vorm van priester. (*) Niet door partijdrift verblind, erkent de Engelsche Protestant het zegenrijke van het Katholicisme in de middeleeuwen; maar hij verzwijgt geenszins, wat geweld de Hiërarchie te baat nam, toen Europa, het streng opgevoede kind, zijnen pedagoog boven het hoofd groeide. Met eene treffende en alles afdoende vergelijking van de maatschappelijke welvaart in Roomsche en Protestantsche landen voldingt hij het pleit ten voordeele der Hervorming. Met zijn scherpen blik viel het hem niet moeijelijk de aanleiding op te geven van de rigting, welke de Hervorming in Engeland zoo onderscheidenlijk genomen heeft. Treffend en juist geeft hij het eigenaardige der Anglikaansche Kerk op, wijst hare verhouding aan tot de Kroon; aan welke een gezag in de Kerk werd toegekend, dat men elders te vergeefs zal zoeken; doch dat gegrond was op hare monarchale neiging en op de verpligting, die de kerkelijke waardigheidbekleeders aan hare bescherming hadden, tegen uitwendige vijanden, en inwendige bestrijders. Onderwerping aan den troon werd, als ik het zoo mag noemen, het genootschappelijk levensbeginsel der Anglikaansche Kerk, wier prelaten met hooge staatsie vooraan zaten op de banken van het Hooger-huis. Volslagen in strijd was daarmede het Puriteinsche of Presbyteriaansche beginsel, dat, gelijk het in Schotland door knox algemeen werd ingevoerd, vele
Engelschen in hunne ballingschap hadden aangenomen, en hetwelk zij, in hun vaderland teruggekomen, vruchteloos zochten te doen zegevieren. Macaulay schetst hun heeld getrouw en naar het leven.
Zoo breed en toch zoo kernachtig het wezen der Her-
{==518==} {>>pagina-aanduiding<<}
vorming beschreven is, zoo diep grijpt hij in de regering van het Huis der stuarts. Aanschouwelijk maakt hij het karakter der Schotten en Ieren, tijdens de vereeniging der drie Koningrijken onder den schepter van den verwijfden eersten jakob, wiens regering met alle zijne gebreken wordt uiteengezet. Hij doet zien, hoe gelukkig het was voor de vrijheid van Engeland, dat de man, die het goddelijk regt der vorsten, tegen de geschiedenis der gewijde Openbaring en tegen de ervaring van zijn eigen vaderland aan, wilde toegepast hebben, in zich-zelven de kracht miste, om te worden, wat hij zijn wilde: een eigenmagtig Despoot.
Van hoog belang is de ontwikkeling van de toenemende verwijdering tusschen de Staatskerk, die het Episkopaat huldigde, en de Puriteinen, die in den geestelijke slechts den broeder onder broeders erkenden. De laatsten, verdrukt en geplaagd, werden verbitterd. Zij wrokten en vonden in de geschiedenis van het Oude Testament, wat zij in het Evangelie te vergeefs zouden gezocht hebben: middelen en wegen, om zich, in de hoedanigheid van een volk Gods, te wreken. Men moet het in dit diepzinnig werk lezen, hoe natuurlijk de wording en voortzetting van de voorliefde der Puriteinen voor het Oude Testament, die later voor het Huis van stuart zoo doodelijk werd, ontleed wordt. Immers terwijl de Hoogkerk het despotisme van het Hof begunstigde, ondersteunden de Puriteinen die Parlementsleden, welke van het republikeinsch beginsel doordrongen waren.
Zeer scherp, doch naar waarheid teekent de Schrijver het karakter van den ongelukkigen karel I. Wij staan verbaasd over de trouweloosheid van den Vorst, die, zich door woord noch eed gebonden achtende, met zijn Parlement en het vertrouwen zijns volks een onkoninklijk spel drijft, en de bekwaamheid, de magt en den invloed van zoo vele mannen tart, die naijverig zijn op hunne voorlang verkregen en in het wezen des volks ingegroeide regten. Macaulay gaat zijne regering op den voet na, zoo als hij door weutworth (wentworth) den Staat heheerschte, door laud de Kerk knelde, en door

{==519==} {>>pagina-aanduiding<<}
de regtbanken het volk geestelijk en burgerlijk tiranniseerde.
Zeer kort behandelt de Auteur den tegenstand, die de gewelddadige invoering der half-Roomsche liturgie in het streng Presbyteriaansche Schotland ontmoette, en die niet weinig bijdroeg tot de vernedering en het droevig uiteinde des Konings. Trouwens hij werd daardoor genoopt in 1640, na eene schorsing van elf jaren, dat Parlement zaam te roepen, welks bedrijven zoo vele gewigtige heldere en zwarte bladzijden in de jaarboeken van Brittanje hebben gevuld. Macaulay deelt er de eerste verrigtingen van mede, welke aan karel zijne beste vrienden ontrukten, door ze den een na den ander te verdelgen. Hij beschrijft de geboorte der beide partijen, die nog heden ten dage hunne stem doen gelden, ofschoon onder andere namen; gelijk ook in Nederland de Hoeksche en Kabeljaauwsche partijen telkens onder andere namen en vormen zich voortgeplant hebben, en nog niet uitgestorven zijn. Verder maakt hij zijne lezers bekend met het personeel, of liever met de standen der partijen, die in dit lange parlement met den dag scherper tegenover elkander begonnen te staan, en wijst het standpunt aan, waarop beide zich plaatsten.
De opstand in Ierland, door den moord van duizenden Protestanten bezoedeld, werd door de partijzucht gebruikt, om den Koning bitter te krenken. In plaats dat de ijverige Protestanten, zoo wel in Schotland als Engeland, zich aan de zijde des Konings schaarden, om het bloed hunner geloofsgenooten te wreken, of althans de overgeblevenen tegen verdere aanslagen te beschermen, verspreidde het wantrouwen heillooze geruchten, dat de Iersche moord een in Whitehall overlegd plan was, om der Katholieke Koningin, eene dochter van hendrik IV, te believen. De Schrijver vergoelijkt dit, hier kwalijk geplaatst wantrouwen, met de welbekende dubbelhartigheid des Konings, doch hij zou, zoo althans komt het ons voor, aan de historische trouw niet te kort gedaan hebben, indien hij hier het verkeerde, waartoe blinde partijzucht leidt, iets meer had doen uitkomen.

{==520==} {>>pagina-aanduiding<<}

Macaulay volgt den loop der Parlementaire worstelingen, hoe de Koning zeer veel belooft, een volksgezinde keuze van Ministers doet, en, bij de zich openbarende zucht tot reactie, de hoop mag voeden, dat gematigde zin op ultra-demokratische woeling de bovenhand zal behouden, doch alle die heilspellende uitzigten verdonkert door zijn onvoorzigtigen en onberaden zoo wel als inconstitutionelen aanval tegen vijf der meest gevierde leden van het Lagerhuis.
De vernederende voorstellen, welke het Parlement aan den Koning deed, doch die door dezen natuurlijk afgewezen werden, omdat hij door de aanneming niets meer dan titulair Koning bleef, beoordeelt macaulay naar de gronden, welke de omstandigheden en het trouweloos karakter van karel gelegd hadden. Een anderen regtsgrond, dunkt mij, zou er ook moeijelijk voor te vinden zijn; - zoo lang althans het koningschap met zijne prérogatieven nog tot het Staatsregt behoorde. Macaulay erkent dit ook, door toe te stemmen, dat, daar er geene verwisseling van Dynastie; waardoor de koninklijke magt ongeschonden zou hebben kunnen blijven, op dit tijdstip mogelijk was, ‘slechts een weg open bleef, om namelijk den koninklijken titel van de koninklijke regten af te scheiden.’
Van nu af zou het zwaard beslissen, of karel zijne hoofdstad, die hij ontvloden was, als absoluut Monarch zoude wederzien, dan of het Parlement het beginsel, dat tot de Republiek leidde, zou doorvoeren. Met een penseel, zoo als macaulay's hand alleen dat voeren kan, schildert hij den treurigen burgeröorlog, die waarschijnlijk in het voordeel des Konings zoude zijn uitgevallen, indien niet olivier cromwel een nieuw leven in het Parlementsleger ingestort en het met den geest der onoverwinnelijkheid bezield had. Deze man, die in zijne jeugd zich in uitspattingen verliep, zijn vaderlijk erfgoed liederlijk verkwistte, maar, door zijne vrouw met de Puriteinen in aanraking gebragt, een vrome oefenaar werd, doch in het Parlement ieder, behalve hamden, die hem doorgrondde, van zich stootte, zocht eindelijk rust

{==521==} {>>pagina-aanduiding<<}
in de wapenen, en trad op als gezagvoerder en veldprediker te gelijk. Zoo werd hij als ware het de banierdrager der dolle Indépendenten, en het denkbeeld om den koninklijken naam zoo wel als de waardigheid te vernietigen had den man gevonden, die zich geroepen achtte het te verwezenlijken.
Terwijl het Parlement een besluit nam, dat zijnen leden den veldheerstaf ontrukte, ontdook het zijne eigene bepaling, door cromwel naast fairfax te plaatsen. Het handelde op dit punt meer wijs dan regtvaardig, want van nu af keerde het krijgsgeluk den Koning den rug toe. Hij vlugtte naar Schotland, doch werd door de vrome Schotten goddeloos, voor de som van viermaal honderd duizend pond, verraden en uitgeleverd.
Macaulay gaat de gevolgen dier overwinning na, welke, zoo als het met revolutiën meer gaat, de uitkomst had, dat de oppermagt zich uit het kabinet in het leger verplaatste, en de vurig begeerde vrijheid in een militair despotisme onderging. Immers het Parlement haatte niet minder het leger dan zijne vroegere vijanden. Het wilde den Koning behouden; maar de armee der Indépendenten, even zeer geschuwd door de Presbyterianen, als gevloekt door de Episkopalen, zag in den Vorst een afgodendienaar en zwoegde van dorst naar het koninklijke bloed. Meesterlijk bepleit de Schrijver de zaak van cromwel, alsof hij niet persoonlijk den dood des Konings, of liever zijnen Staatsmoord, zou hebben doorgedreven; dat zijn eigenlijk doel was: eene schikking tusschen de Kroon en het Parlement tot stand te brengen, doch dat hij zich schikken moest naar den uitgedrukten wil zijner alvermogende troepen. Maar, vragen wij: waarom dan de schikking, welke het Parlement bereids beproefd had, gemaakt? Waarom den Koning, toen alle bevoegde regtbanken feitelijk hunne onbevoegdheid om hem te vonnissen uitspraken, voor eene Revolutionaire Vierschaar gevoerd? Waarom in het Lagerhuis openlijk verklaard, dat hij over Gods ondoorgrondelijke schikkingen verwonderd was, en dengeen zou verfoeid hebben, die nog voor weinig weken

{==522==} {>>pagina-aanduiding<<}
van 's Konings teregtstelling had durven reppen, terwijl het hem thans uit de algemeene overeenstemming van alle Gods lievelingen duidelijk bleek, dat deze buitengewone zaak volgens Hooger bestel gebeurde; dat hij, nog niet lang geleden, voor de herstelling des Konings had willen spreken; maar dat de tong hem plotselijk aan het gehemelte was blijven kleven, en dat hij dit als een onmiskenbaar teeken van den wille Gods had beschouwd? Waarom den ouden fairfax, die den Koning uit de handen zijner moordenaren wilde redden, misleid door hem harrison toe te zenden, die het uur der teregtstelling later moest opgeven, en den krijgsman, door het opzingen van den langsten Psalm ophield, tot dat de noodlottige slag gevallen was? - Of was dit alles oneigenwillig bukken voor soldaten-almagt, dan wordt cromwel zedelijk nietiger dan robespierre, die zijn eigen wèlgevestigde overtuiging volgde.
Wij zouden niet gaarne als verdedigers van Koning karel optreden, maar toch zou macaulay ons meer bevredigd hebben, indien hij in karel den mensch, die zich in onspoed grooter dan op den troon openbaarde, meer levendig had doen uitkomen. Het gedrag, dat karel hield in zijne laatste rampspoedige dagen, brandmerkte zijne vervolgers als dwazen. Het vonnis-zelf was en blijft eene misdaad. Karels sterven was edeler dan zijn leven. Het is niet elk, al stond zijn wieg ook naast den troon, gegeven, waardig den schepter te voeren, koninklijk koning te zijn.
De republiek werd uitgeroepen; het vergoten bloed der Protestanten fier gewroken; Schotland, dat zich met des Konings zoon verzoend had, bedwongen; buitenlandsche roem behaald; een voordeelige vrede met Nederland, meer ten gevolge van Staatstwisten, dan van minderheid op zee, gesloten; en het uitgediende Lange Parlement, dat sprekend geleek op het overschot van het Duitsche Parlement uit onze dagen, zoo als het ook den naam van rompparlement droeg, ontbonden en uiteengejaagd.
Met een kritiesch oog wordt de Protektorale regering

{==523==} {>>pagina-aanduiding<<}
van den overweldiger beschouwd. Cromwel komt voor in een gunstig licht, zonder dat zijne gebreken worden verzwegen. Macaulay eindigt dit eerste Hoofdstuk met de voorstelling van het wegzinken dezer geïmproviseerde soldaten-regering na oliviers dood, de overwinning van monk, en de herstelling van karels zoon.
Onze lezers kunnen uit dit verslag opmaken, welk een uitmuntend werk in onze taal wordt overgebragt. Het spreekt van zelf - en niemand zal het ook anders verwachten - dat bij het begin nog geen eind-oordeel kan uitgesproken worden. En toch beantwoordt reeds deze inleiding aan alle de eischen, die men eenen geschiedschrijver kan en mag voorleggen. Engeland heeft getoond, welken prijs het stelt op dezen doorwrochten, zelfstandigen arbeid. Tegen het einde van 1848 verscheen de eerste oplage, twee jaren daarna wordt de vierde druk gelezen. Hoe uitgebreid van omvang 't zij, evenwel is het een volksboek geworden. En inderdaad macaulay verdient die eervolle onderscheiding in volle mate. Toegang hebbende tot de bronnen, hem onmisbaar, spreidt hij eene gelukkige gave van letterkundige bekwaamheid, gepaard aan veelzijdige praktische staatskennis, ten toon. Welke ruime en breede overzigten levert de inleiding, hoe treffend zijn de verrassende blikken, die hij op de oude geschiedenis werpt; hoe gelukkig de grepen, die hij doet, wanneer hij het volksleven schildert. En wat belooft het vervolg? De geschiedenis van een der merkwaardigste landen der wereld: van een volk godsdienstig van ziel en zin; groot door zijne vrijheid en vaderlandsliefde; magtig door zijne zedelijke en stoffelijke kracht; ontzien, gevreesd, geëerbiedigd door Europa, ja door de gansche wereld. Inderdaad macaulay verrijkt de letterkunde zijns volks en van Europa met een meesterstuk, rijk van inhoud, krachtig, bondig, kernvol, deftig en tevens sierlijk van stijl. Zijn werk is een model voor ieder, die zich geroepen acht de geschiedpen van clio in de hand te nemen.

h.

j.h.s.





{==524==} {>>pagina-aanduiding<<}

J. Munnich. Onderwijs en Vereeniging, de voornaamste middelen tot grondige verbetering van den algemeenen toestand des volks. I. Staathuishoudkundig beginsel, voorgedragen in de Vriendenvereeniging Musis te Batavia. Te Utrecht, bij Kemink en Zoon. 1850. In gr. 8vo. 24 bl. f :-30.

Het moet den leden van Musis te Batavia vreemd in de ooren hebben geruischt, dáár te hooren voorlezen deze veroordeelende kritiek van het onderwijs in Nederland, met eene aanmaning aan hen, om (op een paar duizend mijlen afstands!!) ‘al hunne krachten in te spannen, om dat onderwijs (alhier!!) in zijnen aard le verbeteren.’ (bladz. 11.) Daar dit wat veel van Javaas bewoners gevergd is, mag men vragen: waarom de Heer munnich met een zoo donker, den geest en het gemoed pijnigend tafereel zijn auditorium hebbe verontrust? - Doch het doel des sprekers lag kennelijk verder; immers het uitgeven van die voorlezing hier te lande geeft alle reden om te vermoeden, dat zij eigenlijk is opgesteld voor ons Nederlanders, en te Batavia slechts heeft gediend om eene leesbeurt te vullen.
Daar wij, in de laatste jaren, reeds met vele soortgelijke jeremiaden over het onderwijs zijn bedeeld geworden, meestal gevloeid uit de pennen van mannen, die er praktisch weinig van weten, of, om bijzondere redenen, hunne schetsen met geheel eigene donkere kleuren bestrijken, komt dit stukje te laat om den Schrijver den roem van oorspronkelijkheid te doen verwerven. Die lauwer is reeds door de Belgen en hunne vrienden geplukt, en Referent zou, om die reden, het stukje hebben ter zijde gelegd, zoo hij niet meende, dat de steller (aan Ref. geheel onbekend) een man zijn kan, wiens kunde in andere opzigten vertrouwen verdient, en die, welligt, eenigen invloed op het oordeel des publieks in de Kolonie uitoefent. Deze overweging bewoog hem, bij nadenken, om, integendeel, over dit vlugschrift zelfs een woord meêr te schrijven, dan bij de aankondiging

{==525==} {>>pagina-aanduiding<<}
van zulke stukjes gebruikelijk is, en hij zal het dus in de hoofddeelen volgen.
In de beschrijving van Europa's neteligen toestand, veelal (behalve door het toenemende pauperisme) door het verlangen naar mederegering (republikeinisme) veroorzaakt, en het mal-aise, waarin ook Nederland verkeert, is waarheid; doch in de optelling der oorzaken: - gebrek aan Volksbeschaving, Volks-Christendom en Volksvrijheid, - ontbreekt die, vooral met betrekking tot de volksbeschaving; want, vroeger, toen de mindere standen, betrekkelijk welvarende, en de middelstanden gegoed waren, hadden zij véél minder gelegenheid dan thans, om alle soort van onderwijs te bekomen. De scholen waren toen minder in getal en minder verscheiden dan tegenwoordig. Dit weet ieder, die de geschiedenis van het onderwijs kent en rond ziet. - Gebrek aan volksbeschaving is er niet, in vergelijking met vorige bloeijender tijden, en kan dus de oorzaak niet zijn van den achteruitgang in volksgeluk.
Volks-Christendom dan? - Welnu, de aanleiding er toe bestond weleer (zelfs nog in de jeugd van Ref.) in niets anders dan in het opzeggen van den Heidelbergschen Catechismus en het lezen van de ‘Historie david's.’ Inderdaad, men moet van het vroeger onderwijs iets weten, en bij ervaring weten, om in dezen vergelijkingen te maken en te oordeelen.
Eindelijk de volksvrijheid! Zij bestaat niet in Nederland! zegt de Schrijver. Dat is wat sterk. - Maar kent hij Nederland? Zoo neen, dan strekke 't hem tot vertroosting, dat in Nederland, om maar iets te noemen: elkeen ieder bedrijf, ook dat waarvan hij niets weet, kan uitoefenen. Gilden (die steunpilaren van den middelstand) bestaan er niet, en 't patent dat hij noodig heeft wordt hem gaarne verleend. Proeven van bekwaamheid in hanteeringen en ambachten worden er niet gevorderd; alle voorregten, voorheen aan het Poorterschap verbonden, zijn er afgeschaft. Om nering te doen behoeft men er zelfs niet te zijn een gezeten burger. Het debiet wordt er even goed genoten, door elken

{==526==} {>>pagina-aanduiding<<}
vreemdeling, Duitscher, Brit, Franschman, of wat hij anders zij, die patent neemt en zijne ambulante kraam in een logement of ledig huis opslaat. - Voor elke kerkleer zijn er of rijzen er tempels, en de ceremoniën bepalen zich, hier en daar, niet eens binnen de wanden der godshuizen. - Door middel van de drukpers kan er ieder de Regenten en den Koning berispen of bespotten, en zelfs de Republiek en eene Foederatie met België prediken. - Het is waar: volkomene vrijheid bestaat er nog niet. De Nederlander is nog niet vrij, gelijk God vrij is (bladz. 6); b.v.: hij is nog niet vrij van hartstogten, dwalingen en behoeften. Ook binden hem nog wetten van tucht; zoo is het Communisme er nog niet ingevoerd, en wie niets heeft mag zich dáárom anderer bezittingen niet toeëigenen; nog worden er ook dingen geëischt, die bezwarende zijn, zoo als, b.v.: de akademische graden voor den Pleiter, den Geneesheer, den Predikant, den Onderwijzer aan de Latijnsche scholen en dergelijken. De tijd dat hij, die in regten wil optreden, geene regten behoeft te kennen; dat wie ziekten behandelt, geene kennis van ziekten of geneesmiddelen noodig heeft; dat kruidmenging gifmenging zal kunnen zijn; dat men, om de Schrift te verklaren, niets anders heeft te bezitten dan een paar stevige handen, om den kansel te veroveren - die tijd bestaat er nog niet. Maar misschien zou de Schrijver, even als Ref., zulk eene mate van volksvrijheid wat al te groot achten. Is dat zoo, waarom gaf hij dan, bij zijne klagt over het gemis van volksvrijheid, terwijl die vrijheid reeds vrij volkomen is, niet ook de grenzen op, tot welke zij, naar zijne begrippen, moet worden uitgebreid? Nu laat hij zijne lezers in het duister rondtasten, en geheele bladzijden bevatten niets dan ledige klanken. De Heer munnich treedt op om het
volk te leeren; maar de voornaamste vereischten in den volksleeraar: duidelijkheid en grondigheid, kent hij niet. Het bestaande, dat hij afkeurt, dient hij te noemen; hetgeen hij er voor in de plaats wenscht gesteld te zien, dient hij op te geven. In gemakkelijkheid te zeggen: ‘Het heir van algemeene kwalen en rampen

{==527==} {>>pagina-aanduiding<<}
willen wij thans niet ontleden. Slechts met een geroerd hart en peinzend hoofd zullen wij hun bestaan erkennen,’ (bladz. 6.) is voor een volksleeraar niet genoeg.
Ref. moet echter den Schrijver het regt laten wedervaren, dat hij zich niet geheel onttrekt aan 't opgeven van gebreken en middelen van herstel, met betrekking tot het onderwijs. Hij erkent, dat er veel kinderen school gaan, dat de uitbreiding, aan 't onderwijs gegeven, groot is; maar hij twijfelt ‘of men de hoeveelheid (waarvan?) ook ten koste van de hoedanigheid hebbe bevorderd.’ - Neen, hij twijfelt niet: hij noemt het eene handtastelijke (!) waarheid; bewezen door de uitkomsten; gepredikt door de ervaring van - hem-zelven!! - ‘Ziet gij met welgevallen en een onbekommerd hart’ - vraagt hij - ‘de menigte aan, die lezen, schrijven en wat rekenen leerde, en verder aan zich zelven en hare natuurlijke ruwheid bleef overgelaten?’ - - ‘Welk voordeel heeft de menigte eigenlijk van die werktuigelijke hulpmiddelen: dat lezen, schrijven, rekenen, te wachten? wanneer ze de beginselen (?) en de stoffen (??) niet kent, of bezit, om ze, in den werkkring des levens, daarop vruchtbaar toe te passen, tot volmaking van den aardschen, ter bereiking van den hemelschen staat.’ Ref. betuigt, dat deze redenering boven zijne spheer gaat; tenzij ze beteekene: wat doet de menigte met lezen, als ze geen boeken of brieven heeft? wat met schrijven, zonder correspondentie? wat met rekenen, daar baas of vrouw het verdiende loon onvoorgeteld kan geven en de winkelier het naar behooren uit hare handen kan nemen? Zeker, dan zijn die werktuigelijke hulpmiddelen overbodig.
Men ziet, dat Ref. hier onder de menigte verstaat de schamele menigte: de daglooners en dergelijken. Daar de Heer munnich volstrekt geene bepaling geeft, is het onzeker of hij onder het woord menigte, die niet behoeft te leeren lezen, schrijven en rekenen, het geheele Nederlandsche volk bedoelt. In eene rede, over het onderwijs vooral, is eenige duidelijkheid niet onpassende.
Vreemde talen, erkent de Schrijver, worden er genoeg geleerd; maar daarmede ook vaak vreemde lee-
{==528==} {>>pagina-aanduiding<<}
ringen, (*) ten koste der betere nationaliteit. ‘Dat maakt’ - zegt hij - ‘geene wereldburgers,’ (welk eene logica!) evenmin als ‘de lange gedichten, kapittels en wat niet al, dat een jeugdig verstand niet verdraagt (bevatten kan?), die, den geest met schooltirannisch geweld ingestampt, in éénen adem worden opgezegd,’ enz. (onze schooljeugd moet dan goede longen hebben!) of de Chronologische reeksen, die het geheugen pijnigen en de geschiedenis - - in eene doode cijfertafel dringen. Dat vormt geene mannen, die, uit 't verledene, gezonde denkbeelden voor heden en de toekomst zullen putten.’ (Wat zou 't er b.v. toe doen, of een Nederlandsch Staatsman eens meende,
dat zekere claessens (niet zekere van speyk) in den Belgischen opstand den brand in zijn kruid heeft gestoken? (†) ‘Gelukkig’ - roept de Schrijver uit - ‘Gelukkig achten wij het, dat die dorre schoollessen meestal weldra weder aan de vergetelheid worden prijs gegeven, gelijk de leerling zelf zich gelukkig rekent aan den kerker der jeugd te zijn ontsnapt; waar (van) een veeljarig verblijf hem zoo weinig zoete herinneringen kan achterlaten’ (te weten: aan dien leerling, die niet gaarne lezen, schrijven, rekenen, verzen, kapittels, tijdrekening en vreemde talen leert). ‘Zoo ging het eenmaal ons,’ zegt de Heer munnich op bladz. 9. - Dat gelooft Ref. volgaarne; maar er zijn anderen, voor wie de zoete tijd hunner school-
{==529==} {>>pagina-aanduiding<<}
jaren en hunner schoolvrienden onvergetelijk aangenaam is. ‘Het openbare onderwijs’ - zegt de Schrijver - mist dus grootendeels zijn doel, en eischt ernstige afkeuring.’ - Derhalve: adieu! lezen, schrijven, rekenen enz.! Maar wat dan? - ‘Onveranderlijke mathematische beginselen van wetenschap (nb. zonder te kunnen lezen!) en deugd, die maar al te veel in ons onderwijs ontbreken. Naar volstrekte beginselen en niet naar taalkennis of die andere zaken (nb. dat lezen enz.) moet de mensch leeren leven, denken, werken. - Naar die beginselen (dus niet naar zijnen handel en wandel) zal hij geoordeeld worden.’ Evenwel de Schrijver herhaalt zich daarna een weinig, en betuigt die andere zaken niet volstrekt te versmaden; maar wenscht ze niet uitsluitend of in stede der beginselen op den voorgrond gesteld te zien. ‘Hij en zijne broeders zouden niet gaarne
gelijk zijn aan die kinderen, van welke een der laatste Engelsche Staatshuishoudkundigen zegt: ‘dat zij vrij wat meer weten van de Jordaan, den Nijl en Oud Egypte, dan van den Theems in Londen.’ (Hoe dit bij de beginselen, waarnaar de mensch zal geoordeeld worden, te pas komt, moet Ref. al weder verklaren niet te vatten.)
In plaats dan van die andere zaken moet men beginselen van wetenschap en deugd behandelen. Hoe de Heer munnich het, zonder 't onderwijs in lezen, schrijven en rekenen op den voorgrond te laten, met de beginselen der wetenschappen wil maken, vereischte wel eenige aanduiding, al ware de wenk ook nog zoo klein. Met de deugd gaat het beter; hij wil met de jeugd moraliseren. Naar welk systeem? zou Ref. vragen, als hij des Schrijvers kinderen had op te voeden. Had hij hier gesproken van godsdienst, godsvrucht, dan kon men vooronderstellen, dat hij den Heidelbergschen of den Mechelschen Catechismus bedoelde: maar deugd! - daar verlaat hij zijne medeklagers over 't heidensche onderwijs dezer dagen.
Intusschen hadden de hoorders, en hebben wij, (gelukkig dat we lezen geleerd hebben!) nu toch één punt van onderwijs, voor al die andere zaken, gekregen; te

{==530==} {>>pagina-aanduiding<<}
weten: de moraal, door welke warme liefde tot wetenschap, deugd en wijsheid moet worden aangekweekt. ‘Een nuttig onderwezen mensch (dat niet kan lezen!) wordt van zelf 't sieraad van zijn gezin, den Staat, de menschheid en 't Christendom; al spreekt hij alleen zijne moedertaal (b.v. 't Chineesch of Maleisch). Onze veelweters, polyglotten (altaalweters; geen schoolwoord!) wandelende cijfertafels en rijmelaars worden dat niet.’
Na dit, in eene uitweidende voorafspraak, gelijk de Schrijver zijn tot nu toe aangevoerde noemt (zij beslaat ruim de helft der geheele rede) voorgedragen te hebben, gaat hij over tot de zaak, en zegt, dat de geestelijke ontwikkeling van het aankomende Nederlandsche volk drie grondbeginselen mist; namelijk: het oeconomische, het politische en het koloniale. Zie daar dan (benevens de moraal) de onderwerpen van behandeling op de school, in plaats van al die andere zaken. Hier reikt Ref. aan den Schrijver den palm der overwinning toe, boven al wie nog 't onderwijs behandelde. Hier is hij in alle opzigten origineel. Anderen, te schroomvallig, wilden, met die andere zaken, op de landscholen, wel denkbeelden van beteren landbouw, of op de middelbare scholen, in de hoogere klassen, kennis der Staats-inrigting hebben gegeven; maar dat moet niet. Neen, ‘de Staatshuishoudkunde in haren geheelen omvang.’ Zij is ‘de onfaalbare Mentor, de reddende engel. Zoo iemand der stervelingen, dan komt haren grooten stichter of ontdekker (dit schijnt niet zeker) eene eerzuil toe’ enz. Hier kan Ref. den Schrijver in zijn enthusiasme niet volgen. Maar genoeg: met de genoemde drie vakken, verzekert hij, kan de tijd nuttig besteed worden, die nu aan die andere zaken verspild wordt. Als zijn regt origineel inzigt eens wordt verwezenlijkt, zal het curieus zijn te zien, hoe de jongens en meisjes (ook de dorpsjeugd en die der stadsarmenscholen), als zij op hun 12de jaar aan 't schooltirannisch-geweld zijn ontkomen, perfecte oeconomisten, politici en volkplantingkundigen zijn geworden: zonder te kunnen lezen, schrijven en rekenen. De Schrijver ver-
{==531==} {>>pagina-aanduiding<<}
zekert, dat reeds door de algemeene aanneming en behartiging van de grondlessen der
Staatshuishoudkunde alleen, het ‘levend geslacht in Nederland en zijne nakomelingen zullen worden gevrijwaard tegen dreigende armoede en honger, bloed en tranen, vertwijfeling en ondergang.’ - Tot beoordeeling van hetgeen de Schrijver nopens de verhouding van de Kolonie tot het Moederland zegt, erkent Ref. gaarne even zoo onbevoegd te zijn, als hij zich geregtigd acht om over het onderwijs, ook in verband met het volksgeluk, mede te spreken. Hij gaat dat alzoo voorbij en sluit met den vromen wensch, dat de kinderen op de 4000 scholen, in Engeland in Staatshuishoudkunde onderwezen, 't bewijs mogen leveren, dat het een land gelukkig maakt, als de jeugd uit de heffe des volks wordt toegerust met kundigheden, vroeger alleen gevorderd in hen, die geroepen waren, om regtstreeks of zijdelings deel te hebben aan de Regering.
Eindelijk kan Ref. de vraag niet onderdrukken: of de menigte van Examens in de Staatshuishoudkunde, die de Heer munnich van onderwijzers, ambtenaren, studenten aan de hoogescholen en leerlingen op de Rijks-instituten wil doen afnemen, niet min of meer onbestaanbaar zijn met de volksvrijheid, die hij verlangt: eene vrijheid als die van God? (!!)
Ref. is zeer verlangende naar de tweede voorlezing, die het politische élément zal betreffen.

a.j.l.








Denkbeelden omtrent eene wettelijke regeling van het Armwezen in Nederland, voorgedragen door Mr. H.W. Tydeman, Hoogleeraar te Leiden, Mr. J. Heemskerk, Az., plaatsv. Regter en Advokaat te Amsterdam, en Mr. J.W. Tydeman, Advokaat te Amsterdam. Te Amsterdam, bij Gebroeders Willems. 1850. In gr. 8vo. XVI en 208 bl. f 2-60.

Na een voorberigt van Prof. tydeman, bl. i-xiv, en

{==532==} {>>pagina-aanduiding<<}
de inhoudsöpgaven, bl. xv en xvi, brengt ons de Inleiding, bl. 1-23, ook door terugblik op het tot dus ver verrigte, op de geschiedkundige en wetenschappelijke hoogte der zaak. Bl. 34-63 levert 132 stellingen, ten deele geschikt om als wetsärtikelen te worden aangenomen, tot bepaling van den door de Schrijvers wenschelijk gekeurden inhoud eener nog verwacht wordende goede wet op het Armwezen in Nederland. Bl. 69 tot het einde van het werk bevat de Toelichting van al, wat de Schrijvers meenden eenige nadere ontwikkeling en staving te behoeven.
Wij hebben hier te letten zoo op den vorm, waarin de geachte opstellers hun ontwerp hebben gegoten, als op de beginselen, den inhoud en de strekking van hun werk. Op beide punten kan ons gevoelen over het algemeen niet anders dan gunstig zijn.
Wat den vorm aangaat, is het bijeenzamelen der stellingen, die een zamenhangend geheel maken en waaronder zeer vele reeds dadelijk als een ontworpen wetsartikel luiden, wel de geschiktste wijze om de meening der Schrijvers aan het licht te brengen en een wetsontwerp voor te bereiden. Doch zoo ras men deze manier had verkozen, werd eene toelichting van deze en gene stellingen even onmisbaar, als zij dit bij een wetsontwerp wezen zou. Zal men echter de stellingen en hare toelichting met kennis van zaken beoordeelen en met het vroeger verrigte vergelijken kunnen, dan moest men eerst door een geschied- en oordeelkundig overzigt, gelijk de Inleiding levert, op de hoogte worden gebragt, vanwaar men het nu voorgedragene in het ware licht kan beschouwen.
Doch welke zijn daarvan de beginselen, en wat zijn de hoofdïnhoud en de strekking van het stuk?
De beginselen, waar de Schrijvers van uitgaan, vindt men in de stellingen 3, 4 en 5, vergeleken met de toelichting, bl. 74-84. Wij beperken ons in dit verslag tot de mededeeling der stellingen-zelve, en wenschen dat onze lezers daardoor mogen worden uitgelokt, het boek zich aan te schaffen en de toelichting te bestudéren.

{==533==} {>>pagina-aanduiding<<}

Stelling 3: ‘Op het beginsel, dat niemand regt heeft op ondersteuning, kan geene goede Armenwet gebouwd worden; daartegen toch staat over, dat in een welgeordenden Staat niemand van gebrek behoort om te komen. Noch het ééne, noch het andere beginsel, behoeft in de wet te worden uitgedrukt; daardoor zou men geen enkel der misbruiken, die van den openbaren onderstand kunnen gemaakt worden, voorkomen.’
4: ‘Het beginsel der Armenwet, hetzij het daarin worde uitgedrukt of niet, moet zijn: de Kerkelijke en andere bijzondere liefdadigheid zoo min mogelijk te belemmeren; en daar, waar deze te kort schiet, of waar het staatsbelang zulks vordert, aan het Armbestuur van overheidswege plaats te geven. De Kerkgenootschappen behooren zoo veel mogelijk te waken, dat hunne leden of derzelver huisgezinnen niet tot den publieken onderstand de toevlugt behoeven te nemen. Echter zijn alle maatregelen van dwang, tegen die Kerkgenootschappen, tot het verleenen van onderstand, te vermijden.’
5: ‘De staatszorg voor behoeftigen strekt zich uit over allen, van wie het blijkt, dat zij niet in hunne nooddruft kunnen voorzien, en dat zij geene of ontoereikende ondersteuning van kerkelijke of particuliere weldadigheid genieten, zonder onderscheid van godsdienstige gezindheid. Zij wordt uitgeoefend volgens wettelijke voorschriften; haar omvang wordt beperkt door de krachten en middelen, over welke de Staat of de gemeenten kunnen beschikken. Diegenen, welke haar inroepen en genieten, onderwerpen zich aan de voorwaarden, welke hun van overheidswege volgens de wet worden opgelegd.’
Zie dáár de beginselen; beschouwen wij thans hoofdinhoud en strekking.
Met betrekking tot de kerkelijke en bijzondere instellingen van liefdadigheid, willen de Schrijvers opheffing van alle subsidiën; onafhankelijkheid der diakoniën, behoudens alleen de verpligting tot opgaaf van hetgene zij wel aan de verschillende personen hebben willen bedeelen of voornemens zijn uit te reiken, ook opdat niemand

{==534==} {>>pagina-aanduiding<<}
dubbel worde bedeeld, en behoudens de steeds blijvende ondergeschiktheid aan kerkelijk gezag; - voorts, beperking van hunnen werkkring tot hetgene zij uit eigene fondsen en ingezamelde giften kunnen ten uitvoer leggen; en, indien zij niet slechts buiten staat zijn kerkelijke bedeeling te doen, maar zelfs geen diaconie-weeshuis of school meer kunnen onderhouden, alsdan overdragt hunner bezittingen, maar ook dus van geheel den armenlast aan de plaatselijke commissie van armbestuur.
Er zoude namelijk van Staatswege bestaan eene centrale Commissie over het Rijk, en voorts provinciale en plaatselijke Commissiën van Armbestuur.
De Armenwet moet (volgens de 8e stelling, bl. 36) de volgende onderwerpen behandelen: 1o. eenige weinige algemeene beginselen; 2o. het armbestuur van overheidswege; 3o. de kerkelijke en particuliere instellingen van liefdadigheid in hare verhouding tot de openbare armbesturen; 4o. het domicilie van onderstand; 5o. de restitutie van verstrekten onderstand; 6o. de zorg der overheid voor behoeftigen, die tot werken in staat zijn, maar tijdelijk geen werk hebben; 7o. de zorg der overheid voor behoeftigen, die buiten staat zijn door arbeid in hunne eigene behoeften of die van hun gezin te voorzien; 8o. de zorg der overheid voor hulpelooze kinderen; 9o. de zorg der overheid voor de zedelijkheid en het godsdienstig onderwijs der behoeftigen; 10o. strafbepalingen en belooningen; 11o. de bestrijding der uitgaven van de armenverzorging.
In geval van weigering van bedeeling of verschil over bedeeling van Staatswege, kan zich de behoeftige vervoegen bij de plaatselijke Commissie, indien het verschil met eenen wijk- of buurtgecommitteerde bestaat; of bij de Provinciale Commissie, indien de plaatselijke Commissie in onmiddellijke aanraking met den behoeftige is; en hij kan dáár zijne belangen voordragen (bl. 57). - De behoeftige, die in staat zijnde tot den arbeid, niet wil arbeiden, maar de liefdadigheid inroept, mag en moet tot den arbeid worden gedwongen volgens wettelijke voorschriften (bl. 37). - De behoeftige kan zich,

{==535==} {>>pagina-aanduiding<<}
om arbeid of bedeeling te bekomen, bij geen ander openbaar armbestuur aanmelden dan dat zijner woonplaats, gelijk deze is aangewezen bij art. 74 van het Burg. Wetb. (bl. 47.)
Geschillen tusschen de plaatselijke Commissiën van armbestuur over de woonplaats van eenen behoeftige, beslist de provinciale Commissie, indien zij tot dezelfde provincie behooren; zoo niet, de centrale Commissie. Dergelijke geschillen tusschen diakoniën of daarmede gelijkstaande instellingen onderling, of wel tusschen diakoniën of gelijkstaande instellingen en plaatselijke Commissiën, behooren voor den gewonen regter en worden op korten termijn behandeld. (bl. 40.)
Alle onderstand, van overheidswege verstrekt, welke niet de belooning van arbeid is, wordt als een voorschot aangemerkt, waaraan de verpligting tot rentelooze teruggaaf verbonden is, ingeval zij tot eenen onbekrompen staat mogten komen. De burgerlijke regter beslist over de verpligting tot teruggaaf. (bl. 49.) - Ieder openbaar armbestuur en elke instelling van liefdadigheid kan teruggaaf vorderen der kosten, tot ondersteuning van eenen behoeftige aangewend, van zoodanigen zijner bloed- en aanverwanten, als volgens het Burg. Wetb., art. 376 en volg., tot alimentatie verpligt zijn. (bl. 50.) - De Commissie van armbestuur, bij wie zich iemand om arbeid aanmeldt, kan het bewijs vorderen, dat hij wezenlijk behoeftig is. De arbeid, aan behoeftigen te verschaffen, bestaat a. in veldärbeid, b. huiselijken arbeid, c. arbeid in werkhuizen, d. arbeid aan werken voor openbaar nut. (bl. 51.) - Maar het loon, in de werkhuizen te verstrekken, moet blijven beneden het peil, dat in dezelfde plaats en in hetzelfde jaargetijde door arbeid bij particulieren verdiend zou worden. (bl. 54.) - Geene belasting, speciaal ten behoeve der armenverzorging, kan gemeentelijk worden geheven. Legaten aan armbesturen, diakonale of liefdadige inrigtingen zijn vrij van successieregt; schenkingen daaraan dragen geen evenredig regt van registratie. Alle correspondentiën, requesten en stukken over het Armwezen, zijn vrij van port, zegel en registratie. (bl. 66 en 67.)

{==536==} {>>pagina-aanduiding<<}

Ziedaar nu den hoofdïnhoud en de strekking der voorgedragen bepalingen, in welker geest eene wet te zien aangeboden en aangenomen Referent ten hoogste welkom zou wezen.

Middelburg, Augustus 1850.

Mr. a.f. sifflé.




Het Jagtbedrijf onzer Voorouders. Eene schets door Mr. L.A.J. Baron Sloet. Te Arnhem, bij Is. An. Nijhoff. 1848. In gr. 8vo. f :-75.

De Baron sloet heeft door deze rijke en uitgewerkte schets den taal- en oudheidkundige niet minder dan den beminnaar der jagt zeer aan zich verpligt. Zijne nasporingen, vooral ten aanzien van den ursent, de uren, den elch en schelch, uit het Nibelungen-lied, zijn hoogst belangrijk en geven bevredigende resultaten. Indien de Baron méér dan een schets had willen geven, zou hem een rijke literatuur ten dienste hebben gestaan: en niet alleen onze middeleeuwsche geschriften, maar ook onze Chronijkschrijvers en een legio van vroegere en latere werken over de jagt hem een rijken oogst voor een uitvoeriger beschouwing van het jagtbedrijf onzer voorouders hebben opgeleverd. Eenigzins verwonderde het ons echter, dat de geleerde onderzoeker de rekeningen, voorkomende in de Geschiedenis der Heeren en Beschrijving der stad van der Goude, door c.j. de lange van wijngaerden, niet gebruikt heeft, en wij grijpen deze gelegenheid aan om het oog van den oudheidkenner op dit hoogst belangrijk, doch niet algemeen bekend, werk te vestigen. Daar de aanteekeningen alleen voor den geleerde bestemd zijn, had de Heer sloet geen Lat. overzetting van Grieksche classici, b.v. van aristoteles, pausanias enz. behoeven te geven. Voor zoo ver wij weten bestaat er nog geen naauwkeurige opgave van schrijvers en dichters, die over de jagt geschreven of gezongen hebben. De poetae latini rei venaticae scriptores et bucolici antiqui (waarvan sloet calpurnius (door g. kempher, Leyd. 1732, in het Nederd. overgebragt) aanhaalt), verschenen

{==537==} {>>pagina-aanduiding<<}
Lugd. Bat. 1728, 4o., edd. r. bruce et s. haverkamp, niet minder zeldzaam dan de ed. g. logi, Lugd. gryph. 1557, 8o. Onder de latere dichters zijn zeer belangrijk: j. caji, De canibus et de cura canum, Lond. 1699, 8o. Comitum natalis, De venatione, h. ruscellii, Schol. illust. ven. aldi filii, 1551, 8o. en anderen. Wij eindigen deze aanprijzende aankondiging met de mededeeling van een fragment uit marchangy, La Gaule poélique, Tom. IV, Paris 1815, over de valkenjagt, tot bijdrage van het door sloet bl. 41 en volgg. zijner schets vermelde: ‘La Fauconnerie est l'art de gouverner certains oiseaux, et de leur apprendre à saisir dans les airs la proie du chasseur. Le faucon était le plus habile de ces oiseaux. Il devint cher à la noblesse, qui considérait le droit de le posséder comme une prérogative. Non seulement à la chasse, mais encore en visites, en voyage, et même à l'église pendant l'office divin, les seigneurs et les dames affectaient de porter cet oiseau favori, orné de sonnettes, de vervelles ou d'anneaux. Souvent le poing sur lequel il reposait était couvert d'un gant, brodé de perles et de pierreries. Les ecclésiastiques voulurent partager avec les
chevaliers l'honneur de porter le faucon; souvent ils l'avaient avec eux dans l'église, et le posaient sur le bord de la chaire et sur le coin de l'autel. En vain. dit M. la curne de saintepalaye des conciles firent les plus puissants efforts pour réprimer ce désordre. Des prélats ne rougissaient pas de faire retentir les églises de l'aboiement de leurs chiens, des cris de leurs oiseaux de proie. Le faucon fut tellement considéré de nos pères, si l'on peut s'exprimer ainsi, que la loi qui permettait au noble fait prisonnier de donner pour sa rancon tout son or et jusqu'à deux cents paysans de ses terres, ne l'autorisait pas à recouvrer sa liberté en donnant son faucon. Celui qui dérobait un faucon était puni comme s'il eût tué un esclave. Des châtelains voulurent être inhumés avec cet oiseau; quelquefois on le léguait à son meilleur ami. Un chevalier n'ayant plus pour tout bien que son faucon, et s'en étant défait pour sa maîtresse, triompha, par cette preuve

{==538==} {>>pagina-aanduiding<<}
d'amour, d'un coeur jusqu'à alors insensible. Le Continuateur anonyme du roman de brutus de Brétagne, parle d'un sage qui, en présence de guillaume-le-bâtard, demanda à l'un des fils de ce conquérant: Bel enfant, si Dieu, qui est tout-puissant, avait eu l'intention de vons faire oiseau, de quelle espèce auriez-vous préféré être? Sur cette singulière interpellation, le prince répond sans hésiter: “J'aurais désiré être faucon; il est noble, courageux et toujours prêt à saisir sa proie; il est le compagnon et l'ami des rois et des héros. Comme lui, je souhaite être vaillant, audacieux, respecté des miens et redouté de mes ennemis.”’ ‘Sur cette réponse, le sage prédit au fils du duc de Normandie, valeur, gloire et conquêtes en lointain pays.’
‘Outre le faucon, l'émérillon et l'épervier, nos aieux dressaient plusieurs autres animaux de proie, entr'autres l'aigle et le vautour. Plus tard, et au temps des Croisades ils se piquèrent d'imiter, dans leurs équipages de chasse, le luxe et la magnificence que les Orientaux étalaient pour ces sortes de jeux.
Alors on établit en maxime que les chasses des seigneurs devaient se faire à grands frais et à grand bruit. Dans l'équipage d'un duc, on comptait six pages pour les chiens courants, six pour les levriers, douze sous-pages de chiens, six gouverneurs de valets de chiens limiers, six valets de chiens levriers, douze valets de chiens courants, six valets d'épagneuls, six valets de petits chiens, six valets de chiens anglais et de chiens d'Artois.
Le chasseur avait un habillement élégant; il portait le pourpoint fourré de gris, la robe courte et verte, serrée avec une ceinture de cuir d'Irlande, des brodequins étroits, le quenivet ou conteau de ehasse, l'arc et les flêches et le cornet d'ivoire pendant au col’ etc.

t.

s.





Gützlaf, de Apostel der Chinezen, in zijn leven en zijne werkzaamheid geschetst door G.R. Erdbreuk, Predikant

{==539==} {>>pagina-aanduiding<<}
te Zutphen. Te Rotterdam, bij M. Wijt en Zonen, en van der Meer en Verbruggen. 1850. In gr. 8vo. 53 bl. f :-60.

Met gespannen verwachting werd de aankomst van dezen Apostel der Chinezen, den onvermoeiden arbeider in den Oosterschen wijnberg des Heeren, hier verwacht. Wie had niet hooren spreken van den man, die, in 1826, zijne oefeningen te Rotterdam voltooid hebbende, als Zendeling naar onze Oostindische bezittingen vertrokken, zich zelf een nieuwe loopbaan schiep; door de kraeht des Heeren den breeden muur van China als ware het omverre wierp, en als een andere jozua, doch alleen met het woord gewapend, het Jericho der middenwereld binnentrok; van gützlaf, die, als burger zelf Chinees geworden, zoo menig zoon van het hemelsche Rijk tot een burger maakte van het Rijk van God? Hij is eindelijk in ons Vaderland teruggekomen, en heeft er woorden gesproken van geloof, hoop en liefde. Zijne reis door Nederland was een zegetogt, schooner dan die van pompejus, toen hij het Oosten overwonnen had. Men zag in hem een bonifacius voor China, een anderen paulus voor de nog heidensche wereld, en hij zeide tot Nederland, gelijk de Macedoniër tot den Apostel in het droomgezigt: ‘Kom over en help ons!’ Hij sprak: ‘Bidt voor mij, ondersteunt mij!’ en Nederland doet beide; want bij velen onzer landgenooten is de bede: ‘Uw rijk kome!’ méér dan een klank der lippen.
De Heer erdbreuk meende zijne landgenooten eene dienst te bewijzen, door hen, nog vóór gutzlaf's komst, met den Zendeling, zijne vorming en opleiding, zijne daden en lotgevallen bekend te maken. Zoo veel de kortheid des tijds 't gedoogde, heeft hij dit vrij naauwkeurig gedaan. Wij houden het er voor, dat dit werkje met bijval zal zijn ontvangen en gelezen. Het is levendig, boeijend, treffend, soms roerend geschreven, en verdient allen lof en aanbeveling.
China heeft vele belangstellende vrienden in ons Vaderland gevonden. Vereenigingen zijn tot stand gebragt.

{==540==} {>>pagina-aanduiding<<}
Zilver en goud is op het altaar der liefde geofferd en het geloof hermunt dit metaal in levende, zegenende daad.
Gützlaf heeft voor de zaak der zending nieuwe gezigtspunten geopend en haar belang in het volksleven ingeweven. Aldus moet zij de zaak worden niet van een genootschap, maar van de geheele gemeente: dàn eerst worden gebed en daad één.

h.

j.h.s.




Ons Ik. Eene voorlezing van Dr. N.B. Donkersloot. Uitgegeven ten voordeele der Noodlijdenden op het eiland Schokland. Te Schoonhoven, bij S.E. van Nooten. 1850. In gr. 8vo. 56 bl. f :-70.

Een werkje als dit, voorafgegaan door eene Naamlijst van tusschen de twee- en drie-duizend inteekenaren, behoeft wel geene aankondiging tot bekendwording en aanbeveling bij het lezend publiek. Zij werd echter van ons gevraagd, en wij namen haar gaarne op ons, na de aandachtige lezing, die ons de waarde van deze voorlezing had doen kennen; eene waarde ver boven den geringen prijs van het werkje, die tevens een gift is op het altaar der liefde. Eigenaardig en boeijend is zoowel 't onderwerp als de behandeling. De Schrijver zegt, dat ons ik zich uit onder drie eigenschappen, welke trapsgewijs in elkander overgaan: eigenwaarde, eigenliefde en eigenbelang. Het gevoel van eigenwaarde wordt geschetst zoo als het leeft in den mensch, omdat hij mensch is, om den stand, waarin hij is geplaatst, en om de betrekking, welke hij bekleedt. Hij geeft eene levendige voorstelling van dat gevoel van eigenwaarde, zoo als het zich openbaart in den koning, in den bedelaar, in den staatsman, in het jonge meisje, in aanzienlijken, in erfgenamen, in vreesachtige degendragers, in echtgenooten, in volksvertegenwoordigers. Dat ontwikkelende toont hij aan, hoe ligt het gevoel van eigenwaarde wordt overdreven en dus de eigenliefde doet geboren worden; tusschen welke beide slechts ééne schrede is. In al hare

{==541==} {>>pagina-aanduiding<<}
dwaasheid wordt de eigenliefde, de hooge ingenomenheid met zich-zelven, voorgesteld en met den geesel der satire de bewonderaar van zijn eigen ik getuchtigd. Hoe die eigenliefde ontaarden kan en moet in eigenbelang, wordt in het laatste gedeelte voorgesteld in een type van den egoïst, wiens uitwendig en inwendig bestaan worden afgemaald. Wat van den egoïst gezegd wordt, is blijkbaar de taal van een verontwaardigd gemoed en van diepe minachting. De Schrijver toont vooral in dit gedeelte, veel menschenkennis te bezitten en een scherpen blik te werpen in de toestanden, die hij behandelt. Men hoore: ‘In welke omstandigheden de egoïst ook verplaatst wordt, tot welke verdiensten hij zich leent, met welke verzoeken hij ook bij anderen aandringt, onder alle deze handelingen is maar één doel verborgen:..... eigenbejag. Rolt er een traan langs zijne wangen, dan heeft hij iemand gelukkig zien worden; - is er lach en luim op zijn aangezigt verspreid, dan heeft een broeder het doodvonnis zijner welvaart geteekend; - slaapt hij onrustig, dan biedt zijn slagtöffer nog tegenstand aan den wreedsten aller eischen; - rust hij zacht en onafgebroken, dan heeft hij der ellende eene nieuwe dochter bezorgd; - smaakt de spijs hem lekker en zoet, dan is het brood dat aan weduwen en weezen ontwoekerd is; - nuttigt hij die met tegenzin, dan is het de eerlijke welvaart, uit wier handen deze vruchten kwamen; - is hij verliefd, dan strekken zich zijn magere vingers naar den sleutel uwer geldkist uit; - ziet hij u onverschillig aan, dan smeedt hij u lagen en spant hij u strikken; - bidt hij, dan bedriegt hij de menschen; - dankt hij, dan wil hij den hemel bedriegen.’ (bl. 36.) Met niet minder levendige kleuren wordt de egoïst geteekend in zijne woekerzucht, wangunst, liefdeloosheid, ongodsdienstigheid, geveinsde nederigheid en huichelarij. Aan het slot
der voorlezing worden eenige opwekkingen ten goede gevoegd; dáár had echter de aansporing tot onderzoek van ons eigen ik, het ‘ken u zelven!’ der Ouden niet mogen vergeten worden.

{==542==} {>>pagina-aanduiding<<}

In het Aanhangsel, van bl. 44-56, geeft Dr. donkersloot eene schets van de ellende, waarin de Schoklanders verkeeren; eene ellende tot welker leniging reeds zoo vele liefdegiften zijn geschonken, en ook deze verhandeling is uitgegeven. Om de armoede daar te doen ophouden acht Dr. donkersloot noodzakelijk, de welvaart te vermeerderen door vermeerdering van arbeid, daar de weinige grond voor bebouwing en weide nagenoeg geheel ongeschikt is en meer en meer wordt door het zilte water; terwijl visscherij en schipperij kwijnen. Tot vermeerdering van den arbeid stelt de Heer donkersloot onder anderen voor: meubelmakerijën op Schokland op te rigten. Wij zijn eenigzins met het eiland en zijne bewoners bekend, doch gelooven, dat het meubelmaken weinig strookt met de geaardheid der Schokkers; daar ruwe arbeid en een uithuizig 'leven hun meer behaagt dan een net handwerk in eene stille werkplaats; te meer nog rekenen wij het ondoelmatig, daar wij gelooven, dat de lust tot zoodanig een werk moet opgewekt en gaande gehouden worden door het leven in eenen kring, waar gebruik gemaakt wordt van eenigzins nette meubelen; welke kring op Schokland zeer klein is en ook wel blijven zal. Beter kunnen wij ons vereenigen met de andere aangegeven middelen, t.w.: het maken van klompen, stoelen, vloermatten; netten breijen; touw spinnen; kurken snijden; manden vlechten; zoutzakken maken; touw uitpluizen, enz. Eene meer zedelijke en godsdienstige opvoeding, welke ook de Heer donkersloot te regt zoo noodzakelijk rekent, mag wel op den voorgrond staan; want vadzigheid en wellust huisvesten maar al te zeer op dat naakte eiland. Om dat zedenbederf, hetwelk op Schokland heerscht, hebben vele hunne liefdegiften verminderd of doen ophouden; maar omdat het zedenbederf daar zoo groot is en bij den dag toeneemt, moeten er krachtige
middelen worden in het werk gesteld om het uit te roeijen. Immers hoe zieker een ligchaam is, hoe meer behoefte het ook heeft aan een bekwamen geneesheer, aan diens naauwlettende zorg, en doeltreffende geneesmiddelen; - evenzoo hebben zij des

{==543==} {>>pagina-aanduiding<<}
te meer hulp van noode, die geheel overmeesterd werden door zinnelijkheid en zonde, en dus als gevaarlijk geestelijk krank moeten beschouwd worden. Dat door het oprigten van een werkhuis, zoo als de Heer donkersloot voorslaat, waar tevens voor verwarming en voedsel gezorgd wordt, veel goeds kan worden daargesteld, gelooven wij gaarne, indien er dan ook een middel hestaat om het gemaakte steeds tegen billijken prijs te verkoopen, opdat de bijdragen tot instandhouding eener zoodanige inrigting niet te hoog loopen. Hetgeen Dr. donkersloot zich voorstelt, is waarlijk schoon en edel; onwillekeurig dachten wij aan sue's Juif errant, waar een maison commune des ouvriers geschetst wordt in de fabrijk van hardy; de woorden, welke daar geschreven zijn, herhalen wij hier; mogen ook daardoor de Heer donkersloot in zijn goed voornemen worden gesterkt en anderen ter bevordering van hetzelve worden opgewekt: ‘Entreprendre une chose belle, utile et grande, douer un nombre considérable de créatures humaines d'un bien-être idéal, si on le compare au sort affreux, presque homicide, auquel elles sont presque toujours condamnées; les instruire, les relever à leurs propres yeux; leur faire préférer aux grossiers plaisirs du cabaret, ou plutôt à ces étourdissements funestes que ces malheureux y cherchent fatalement pour échapper à la conscience de leur déplorable destinée, leur faire préférer à cela les plaisirs de l'intelligence, le délassement des arts; moraliser en un mot l'homme par le bonheur,’.... ja, dat is een heerlijk
doel, tot hetwelk alle weldenkenden moeten medewerken, en door welks bereiking de Heer donkersloot zich eene eerzuil zoude oprigten in de harten van honderden beweldadigden.
De druk is net, maar de correctie laat hier en daar iets te wenschen over; zoo leest men telkens ‘rei’ in plaats van ‘rij’; in de aanhaling van salomo's Spreuk. xiv:17 staat: ‘beter is een geregt van groen mos, waar ook liefde is, dan een gemeste os, en haat daarbij,’ terwijl salomo niet van mos maar van moes, moeskraid (Hebr. jarak, het Latijnsche olus) spreekt; de onkundige

{==544==} {>>pagina-aanduiding<<}
zou door dat kleine foutje kunnen denken, dat de kinderen Israëls mos aten.

†-.




Geschiedenis van het Regiment Hollandsche Hussaren, vroeger: Regiment Hussaren van Van Heeckeren, vervolgens: Regiment Bataafsche Hussaren, en daarna: 2de en 11de Regiment Hussaren. Eene bijdrage tot de Nederlandsche Krijgsgeschiedenis van het belangrijk tijdvak van 1784-1814. Door Jonkheer J.W. van Seypesteyn, Eerste Luitenant-Ingenieur, Ridder der orde van de Eikenkroon. Te 's Gravenhage en te Amsterdam, bij de Gebroeders van Cleef. 1849. In gr. 8vo. 233 bl. f 2-40.

Het voortreffelijk werk van den Hoogleeraar bosscha: Nederlands heldendaden te land, heeft de belangstelling helpen opwekken in iets, dat vroeger zeer veronachtzaamd werd: de Nederlandsche Krijgsgeschiedenis. Bouwstoffen voor deze levert de beschrijving der lotgevallen van onderscheidene afzonderlijke korpsen, opgemaakt uit officiële stukken of aanteekeningen van diegenen, welke er bij hebben gediend. Uit dit oogpunt heeft de verdienstelijke Jonkheer van sijpesteyn eenen belangrijken arbeid verrigt met het schrijven der geschiedenis van het in 1814 ontbonden, en op den titel nader omschreven Hussarenkorps. Deze monographie zal zeker in de eerste plaats welkom zijn aan die Officieren bij ons leger, welke belang stellen in het historische van hun vak, en dat zijn bijna allen, bij de tegenwoordige ontwikkeling der krijgswetenschappen; voorts ook aan de beoefenaars van de geschiedenis des vaderlands in het algemeen, en aan hen, wier betrekkingen bij het beschrevene regiment hebben gediend.
De Schrijver wil zich het voorkomen niet geven, alsof het Hussarenregiment, méér dan andere korpsen, eene-
{==545==} {>>pagina-aanduiding<<}
geschiedkundige beschrijving zou waardig zijn; maar merkt zeer juist op, dat dergelijke monographiën van andere gedeelten des legers, ofschoon niet gemakkelijk tot volledigheid te brengen, zeer wenschelijk zijn, ten einde eenmaal uit dezelve een geheel te vormen.
Daarom kondigen wij dit geschrift met aanprijzing aan. Eene opzettelijke beoordeeling past beter in een Tijdschrift voor militairen, dan in een van gemengden inhoud. De stijl is zeer goed, en dat het boek voor het groote publiek geene behagelijke lektuur oplevert, is de schuld van het onderwerp, niet van den Schrijver, die, naar 't ons toeschijnt, zijne taak loffelijk heeft verrigt.




Jonge Heeren. Typen uit het jonge heeren leven. Door den Schrijver van: ‘Na het studenten-leven.’ Iste Deel. Te Maarssen, bij C. van Nederhasselt, Jr. 1849. In gr. 8vo. 315 bl. f 3-:

Nog altijd zijn en blijven typen aan de orde van den dag, en die van ‘jonge heeren’ zullen wel reeds vóór het schrijven van deze aankondiging bekend en beoordeeld zijn geworden. Brave, vrolijk-losse, verleidende, verliefde, arme, rijke, tooneelminnende, luije, gevallene, jonge, oude, bekeerde, geleerde en staatkundige jonge heeren worden hier ten tooneele gevoerd. De eene schets is - kon het ook anders? - oneindig scherper, in fijner trekken uitgewerkt, dan de andere. De meesten zijn zoodanig ingerigt, dat zij de personen sprekende en handelende doen optreden, en deze winnen het dan ook ver van de eigenlijke schetsen, in welke veel minder leven en beweging is. Waarheid zal - vreezen wij - niet de minste verdienste van deze typen zijn: wij zeggen: vreezen; want aan liederlijke tooneelen ontbreekt het niet, en dezulke worden met zekere voorkeur geschilderd, hoewel wij moeten erkennen, dat het afzigtige niet als iets uitlokkends wordt voorgesteld, maar wel degelijk met aanwijzing van de rampzalige gevolgen der ondeugd. De eerste schets is ook in waarde

{==546==} {>>pagina-aanduiding<<}
de eerste, en het houterige der vrienden, die een uitstapje naar Utrecht doen, komt op eene zeer onderhoudende wijze uit. Het had ook kunnen uitkomen zonder tegenstelling met de twee overdrevene figuren, die er in voorkomen, zelfs nog wel in méér positiën dan de Schrijver heeft willen schilderen. In het algemeen hadden wij omtrent de tooneelen van dronkenschap en zwelgerij meer spaarzaamheid gewenscht. En op vele schetsen laat zich de aanmerking maken: dat zij minder de jonge (d.i. ongehuwde) heeren in het bijzonder, dan het heerenleven in het algemeen ten onderwerp hebben. Het boek, dat nog slechts een eerste deel heet, geeft te veel: eene enkele schets zou behagen, maar dat herhaalde wroeten in den modder der zamenleving verveelt, ook al noemt men het kwaad bij zijnen naam. Regt goede karakters, die toch zeer wel zonder de onaangename stijfheid van eenen daan en ko kunnen bestaan, komen in het boek naauwelijks voor. Misschien in een tweede deel. Wij hopen het.




Dorothea, of de kracht en zegepraal des geloofs; en: de afvallige. Een tweetal verhalen, door een Dorpspredikant. Te Amsterdam, bij H. van Munster en Zoon. 1849. In gr. 8vo. 264 bl. f 2-75.

Met de aankondiging van dit tweetal verhalen zijn wij eenigzins verlegen. Aan de eene zijde doen wij gaarne hulde aan de goede bedoeling van den Schrijver, die verkozen heeft, zich onder den algemeenen titel: ‘een Dorpspredikant’ te verbergen; wij houden ons overtuigd, dat de behoedzaamheid, die hij wil aanbevelen, in onzen tijd nuttig is en, helaas! noodig blijft; wij vinden het goed, jeugdige lidmaten van de gemeente des Heeren, vooral, en op zekere plaatsen in ons Vaderland niet het minst, te wapenen tegen lagen, waarin niet ieder zulk eene geloofskracht ontwikkelt als de lieve dorothea in het eerste dezer verhalen; wij betreuren van heeler harte eene verblinding als die van herdingh

{==547==} {>>pagina-aanduiding<<}
in het tweede. - En toch, het moeit ons, dat er aanleiding bestaat en bestaan heeft tot het schrijven van meer verhalen als de voor ons liggende; wij vreezen, of wel de goede zaak gediend wordt met verdichte situatiën en personen; wij vragen: of wel het nut van dergelijke romantische geschriften opweegt tegen de ontegensprekelijke nadeelen, die zij meermalen hebben gesticht? En wij eindigen met - - het boek eenvoudig aan te kondigen, slechts zeggende, dat volzinnen als: ‘Wanneer wij u, waarde lezers! alles wilden mededeelen, hetgeen er gedurende een groot uur gesproken was, zouden wij te veel van uwe aandacht vergen, en welligt het verwijt óntvangen, dat wij, om het boekdeel toch zwaarlijvig te doen zijn, ons schuldig hadden gemaakt aan der schrijveren speculatie, om aan niets beduidende zaken geheele bladzijden toe te wijden, die niet zelden onbarmhartig worden overgeslagen’ - juist den indruk maken, dien zij willen voorkomen; en dat ‘acht dagen, die in de tegenwoordigheid van een bemind voorwerp acht jaren schijnen te zijn,’ aan eene drukfout voor uren doen denken.
Voorts: deze twee geschiedenissen zijn waar of verdicht. In het laatste geval blijven wij bij ons gezegde, maar in het eerste achten wij het een beter weg tot het beoogde doel, de waarheid met onverbloemde woorden aan den dag te brengen, en geene navraag te ontduiken, door het bedekken van namen en omstandigheden.
Voor het titelvignet hebben wij nergens een passenden tekst in het boekje kunnen vinden.





Anna van Lint in hare huisselijke en burgerlijke betrekkingen geschetst, door J.J. Boëseken, geb. Peltenburg. Te Doesborg, bij A. Mongers en Zoon. 1849. In post 8vo. 108 bl. f 1-:

Vertellingen voor het volk. Door H. Zschokke, Schrijver van de ‘Uren aan de godsdienst gewijd.’ Naar het Hoogduitsch door. H. Frijlink. Te Amsterdam, bij H. Frijlink. 1850. In post 8vo. 112 bl. f :-90.

Wij kunnen deze beide volksboekjes met volle aan-
{==548==} {>>pagina-aanduiding<<}
prijzing aankondigen. Het eerste is een vervolg op een ander, waarin dezelfde Schrijfster dezelfde persoon als eene lofwaardige dienstbode heeft voorgesteld: zij voert haar nu als huisvrouw en huismoeder ten tooneele in onderscheidene voorkomende omstandigheden en betrekkingen, en dit zoo, dat 't telken male uitkomt, hoe eene verlichte godsdienstige stemming in burgerhuisgezinnen tot een vergenoegd, gelukkig leven leidt. De stijl is eenvoudig, duidelijk, gepast voor het doel. Ook de uitvoering is zindelijk. Slechts dunkt ons het papier al te teeder voor menschen, in wier handen het werkje behoort te komen. Behoort, zeggen wij met nadruk; want komen zulke boekjes wel waar zij moeten werken? Ontbreekt het zulke huisgezinnen, als waarvoor het bestemd is, niet aan gelegenheid, om van het bestaan van zulke geschriften kennis te nemen? - Wij wenschen, dat zij, die er gelegenheid toe hebben, er toe medewerken!
De meesten der in het andere bundeltje opgenomene vertellingen zijn reeds door tijdschriften bekend geworden; het is evenwel goed, ze aldus zoo te verzamelen tot verrijking van onze volks-literatuur. De vertaling is met oordeel bewerkt, en een der verhalen zelfs geheel op Nederlandschen bodem te huis gebragt. Misschien verdient het noemen van een bestaand dorp, als tooneel der gebeurtenissen, minder aanprijzing. Ten minste dáár en in den omtrek komt het verdichte der geschiedenis aanstonds aan het licht, en de kracht van zulke vertellingen voor het volk bestaat in de illusie der waarheid. Voorletters en bedekte aanduidingen daarentegen spannen de aandacht, vooral wanneer men door eenige combinatien tot raden en gissen uitlokt. Wij herinneren ons van vóór vele jaren, dat de lijfstraffelijke verhalen van christemeijer daaraan bij zekere klasse van menschen niet weinig gespannen opmerkzaamheid te danken hadden. Het Kersgeschenk heeft nog al wat overdrevens; en het woord volksverhaal heeft eigenlijk eene geheel andere beteekenis, dan die, waarin het in den titel van het tweede verhaal gebezigd wordt. De Fabelen missen, sommige althans, het puntige, dat men er in verlangen mogt, en bij de verkeerde wereld waren eigenlijk prent-
{==549==} {>>pagina-aanduiding<<}
jes noodig geweest. Doch ondanks die weinige opmerkingen bevelen wij deze stukjes van den voortreffelijken zschokke met nadruk aan.




Drie gedichtjes, of een klaverblad voor onzen tijd, met een prozaïsch toegift over de burgerlijke vrijheid en volkssouvereiniteit. Door E. Molema, Onderwijzer te Finsterwolde. Te Groningen, bij F. Folkers. 1850. In gr. 8vo. 36 bl. f :-50.

Zonder iets te willen te kort doen òf aan den ijver òf aan de dichterlijke talenten òf aan de politieke ontwikkeling van den Finsterwolder onderwijzer, wagen wij het, als onze bescheidene meening te zeggen, dat de man in zijne snipperüren beter deed met leer- en leesboekjes te schrijven (zoo als ons, meenen wij, een zeer goed van hem onder de oogen gekomen is), dan brochures in het licht te zenden, waarbij den beoordeelaar de woorden leest en schoenmaker noode in de pen blijven.





Tilburgsche Avondstonden, door Dr. G.D.J. Schotel. Te Amsterdam, bij J. Stemvers. 1850. In gr. 8vo. 334 bl. f 3-25.

De bundel bevat twee uitvoerige Verhandelingen, over onderwerpen, die schijnbaar niets met elkander gemeens hebben, dan dat ze vruchten zijn van des Schrijvers avond-letteroefeningen gedurende zijn driejarig verblijf te Tilburg. Dit laatste blijkt uit een gezegde in den vooraan geplaatsten brief, in welken het werk aan den Minister van Staat, Baron van doorn van westcapelle, is opgedragen. De eerste Verhandeling heeft St. maarten tot onderwerp en loopt, met de aanteekeningen, tot bladz. 96. De tweede beslaat, met de aanteekeningen, de overige 238 bladzijden, en betreft de geschiedenis van het Tooneel, inzonderheid te Dordrecht. Er is echter méér verband tusschen de twee onderwerpen dan 't oppervlakkig schijnt. Wij vermoeden, dat de Schrijver

{==550==} {>>pagina-aanduiding<<}
verpoozing van ernstiger studiën gezocht heeft in geschiedkundige nasporingen over de Volksvermaken, en daarbij treedt, even als St. nicolaas, St. maarten van zelf op den voorgrond. Gelijk de eerste om zijne kinderliefde, werd de tweede om zijne menschenliefde hoog gewaardeerd. Wie zou niet weten, ofschoon 't reeds zeventien eeuwen is geleden, dat de meêdoogende martijn, in zijne jeugd Romeinsch krijgsknecht, zijn mantel in tweeën sneed, en de eene helft er van gaf aan een onbekenden, van koude verstijfden man, dien hij (In den winter van 't jaar 332 n.C.) tegenkwam. De milddadige menschenmin, welke hij levenslang beoefende, gepaard aan voorbeeldige godsvrucht, en vruchtbaren ijver voor de uitbreiding des Christendoms, maakten hem in de schatting des volks, reeds voor zijnen dood, tot een heilige. Hij stierf te Cande, en al dadelijk ontstond er een hevig geschil tusschen de burgers van Poitiers en de burgers van Tours, over 't bezit van zijn lijk. De laatsten ontvoerden 't door list, en 't zij de sterfdag, 't zij de dag, waarop 't lijk te Tours aankwam, werd vervolgens jaarlijks (op den 10 en 11 November) kerkelijk gevierd; eerst waarschijnlijk alleen te Tours; doch later door geheel Italië, Frankrijk, Duitschland, Engeland en de Nederlanden. Deze jaarlijksche kerkfeesten werden van lieverleê volksfeesten, meer en meer gekenmerkt door uitgelatenheid, brasserij en dronkenschap; in weerwil van alle vertoogen en pogingen der Kerkvoogden om de volken tot een waardiger viering van 't St. maartensfeest te beperken. Te Jaffa kostten die slemperijen aan 20,000 kruisvaarders het leven: - toen zij, in den nacht van St.
maarten, dronken waren ingeslapen, overvielen hen de Turken, en de geheele bezetting werd nedergesabeld. In de Nederlanden ging 't niet beter toe dan elders. ‘Hoe dartel men in ons Vaderland den 11 November doorbragt,’ zegt de Schrijver, ‘kunnen stedelijke rekeningen, keur- en klepboeken getuigen, die van zoo vele exorbitantiën en extravagantiën, op dien dag door de goede poorters en de jonge jeugd gepleegd, gewagen.’ (bladz. 41.) In 1422 onderging ook Wageningen het lot van Jaffa. De bezetting en burgerij waren

{==551==} {>>pagina-aanduiding<<}
op St. maartens-avond beschonken, en Bisschop frederik van blankenheim overviel de plaats en stak haar in brand. In 1563 werd de St. maartensdag nog gevierd door willem I, volgens zijn schrijven aan Graaf lodewijk van Nassau: ‘Nous avons tenu la St. martin fort joieulx, car il y avait bonne compagnie.’ (bladz. 42.) De Reformatie deed 't feest als volksfeest ook hier te lande in onbruik geraken; doch niet zoo, dat er geene sporen meer van bestaan. Op vele plaatsen is St. maarten nog heden de aanleiding tot pret, rumoer en ook wel eens uitsporigheid voor kinderen van den geringen stand, die er alsdan, onder 't zingen van een deun zonder zamenhang, langs de huizen om turf en hout bedelen, en van 't ingezamelde (voor zoo ver de verstandigsten 't niet beter gebruiken) op de straat een vuur aanleggen, rondom hetwelk zij een dansje doen. Volgens den Schrijver bestaat dat gebruik nog in de Baronij en Meijerij, en hij geeft de liedjes op, die de jongens, bij 't ophalen der brandstoffen, zingen; (*) maar schijnt niet geweten te

{==552==} {>>pagina-aanduiding<<}
hebben, dat ook in Hollandsche steden de jongens nog op dezelfde tijd en wijze rondgaan; immers te Amsterdam, hoewel 't van jaar tot jaar minder wordt.
Vanwaar echter die buitensporigheden, ten gevolge van Kerkelijke feesten? - Het antwoord op deze vraag, indien 't met zekerheid ware te geven, zou, naar ons gevoelen, een ouder verband tusschen de Kerk en het tooneel doen uitkomen, dan men gewoonlijk aanneemt. Wij beginnen nogtans met te zeggen, dat dit gevoelen meer een vermoeden is, dan een gevolg van opzettelijke nasporingen, die àl den ijver en het geduld zouden vorderen van een man als de Eerwaarde Schrijver.
Sprekende van de Mysteriën der 14de, 15de en 16de eeuw, zegt de Schrijver, dat sommigen den oorsprong dier geestelijk dramatische voorstellingen zoeken in de verhalen, welke de Kruisvaarders, uit het H. Land teruggekomen, in hun pelgrimsgewaad, op hoogten of opgeslagen tooneelen, aan den volke hebben voorgedragen, met tusschengevlochten episoden uit het leven van den Heer of der Martelaren. De Eerw. Schrijver zegt niet, dat ook hij dien oorsprong dáár zoekt, maar bewaart 't zwijgen over vroegere tijden. Er liggen echter volle dertien eeuwen van Christelijke eeredienst vóór die 14de, en de vraag is: of eene Kerk, die al spoedig in hare feesten zoo veel dramatisch had opgenomen, zulk eene aan-
{==553==} {>>pagina-aanduiding<<}
leiding van buiten tot de vertooning van 't lijden des Heeren wel noodig had? De clercq onderstelt, dat het eerste denkbeeld eener tooneelvertooning is uitgegaan van de Geestelijkheid-zelve, naar aanleiding van de aanvankelijk ‘Stomme vertooningen in de Kerken.’ Dit komt ons waarschijnlijker voor, al ware 't enkel omdat 't natuurlijker is het tooneel in de Kerk te zien ontstaan, dan 't uit de búitenwereld in de Kerk te zien overbrengen. Wij vonden elders ook vermeld, dat de woede des volks tegen de Joden, reeds onder philip august, die in 1180 den Franschen troon beklom, grootelijks werd aangevuurd door 't zien van het lijden des Heeren, hetwelk in de Heilige week, reeds toen, door sprekende personen vertoond werd. De Heiland, judas, malchus, petrus, cajaphas, pilatus, herodes, de Heilige vrouwen, al de personen in de lijdensgeschiedenis bekend, werden er bij voorgesteld; het gesprokene was uit de Evangeliën overgenomen; het ‘Kruist hem!’ werd geroepen door een Koor; niets ontbrak er aan, noch de verraderkus, noch de geeseling, noch het kruisigen, en als bij dit laatste de hamerslagen klonken, die
ondersteld werden de handen en voeten des Verlossers te doornagelen, barstte de gemeente in snikken en jammerklagen uit, en de vurigsten vlogen heen om Joden te zoeken, en des Heeren lijden en dood op hen te wreken. Zulke vertooningen met sprekende personaadjen moeten ook reeds vóór de Kruistogten, in de week van het lijden, zijn uitgevoerd, en dáár achter liggen, in vroegere eeuwen, als beginselen van die zamengestelde vertooningen, de eenvoudige stomme vertooningen, en die, bij welke niet anders gesproken werd dan door een uitlegger. Het is dan niet onwaarschijnlijk, dat deze vertooningen in stede van door teruggekomen Kruisvaarders te zijn ontstaan, integendeel reeds in de Elfde eeuw zijn gebezigd, om de drift tot deelneming aan de Kruisvaart op te wekken en te onderhouden. Kunnen niet toen, de meer zamengestelde vertooningen voor de vroegere eenvoudige zijn in de plaats gekomen? - Welke middelen konden krachtiger zijn dan deze vrome treurspelen, om de gemoederen te ontvlam-
{==554==} {>>pagina-aanduiding<<}
men, en jong en oud te doen grijpen naar het zwaard?
Den oorsprong der Mysteriën, met andere woorden, die van het tooneel, zouden wij dus gaarne verder zien nagespoord. Wij gelooven, met de clercq, dat hij regtstreeks van de Geestelijkheid is uitgegaan. Daarmede is zelfs de overlevering, dat 't pelgrims zijn geweest, die er invloed op gehad, of er aanleiding toe gegeven hebben, zeer wel overeen te brengen; wanneer men bedenkt, dat de pelgrimstogten ouder zijn dan de kruistogten, en dat 't ook reeds in de Tiende eeuw en vroeger nergens ontbroken zal hebben aan pelgrims, die, uit het Heilige Land, of van andere bedevaartsplaatsen teruggekomen, langs de wegen zongen, en van de heilige plaatsen, die zij bezocht hadden, verhaalden, om de liefdadigheid op te wekken.
Maar de geestelijkheid zal waarschijnlijk wel eene bijzondere aanleiding hebben gehad, om het volk met aanschouwelijke voorstellingen van het lijden des Heeren bezig te houden. Zon die aanleiding niet zijn te zoeken in een nog ouder Kerkgebruik, hetwelk ergernis gaf, en ook zeer wel de uitgelatenheid kan verwekt of bevorderd hebben, die de feesten der Heiligen, inzonderheid het St. maartenfeest kenmerkten? - Dat het feest van maarten méér dan dat van eenig anderen Heilig werd gevierd, is wèl geschikt om te doen gelooven, dat hij de ‘éérste belijder is geweest, dien de Westersche Kerk openlijk vereerde;’ hetgeen anders, volgens den Schrijver niet zeker is.
Dat nog oudere gebruik dan?
Hoe vreemd 't ons nu schijne, de Kerk had den dans tot een gedeelte van hare eerdienst gemaakt. Nabij het altaar was eene verhevene plaats of tooneel voor den dans. In Portugal en Spanje werd zelfs in de laatste helft der achttiende eeuw, op hooge feesten, nog in of vóór de Kerken gedanst; ook op sommige plaatsen in Frankrijk, te Limoges b.v., heeft dat gebruik zeer lang stand gehouden: de geestelijken en leken dansten dáár gezamenlijk in het koor. In de vroege eeuwen der Kerk schijnt de dans algemeen tot de godsdienstoefening behoord te hebben; men leest zelfs van vereenigingen, die, bij 't woeden der vervolging, zich naar de woestijn of andere eenzame plaatsen begaven, om te bidden en te dansen. Misschien is de dans der Turksche monniken zijdelings nog een overblijfsel van dat gebruik; daar mahomet uit het Christendom van zijnen tijd overnam, wat hem goeddacht. - Met den dans en de latere vertooningen en

{==555==} {>>pagina-aanduiding<<}
Mysteriën zijn ook de tooneelen uit de Kerken verdwenen; doch in een werk van 1776 lezen we, dat er toen nog zulk een tooneel bestond in de St. pancras-Kerk te Rome. Of de dans uit het Heidendom overgenomen, of ingevoerd zij in navolging van den dans der Israëliten, inzonderheid van dien des Koninklijken Harpenaars (ook door eene Christensekte in Noord-Amerika, zoo wij meenen ‘der Schudders’ nog in onze dagen nagevolgd) doet niets ter zake. De dansen zullen aanvankelijk gewis statig zijn geweest, en wel alleen door mannen en jongelingen, of alleen door vrouwen en maagden zijn uitgevoerd. Maar gelijk alles, zoo verbasterde ook dit gebruik in het verloop der eeuwen: bij de dansers kwamen danseressen, of omgekeerd, en het godsdienstig karakter verdween onder zinnelijke bijvoegselen. Van den kerkelijken tot den wereldlijken dans was maar ééne schrede. Geen wonder, wanneer de dansers en danseressen, na het einde der kerkdienst zich elders verzamelden, om het afgebroken genoegen in vrijheid te hervatten, en dat er nu, vooral in het Noorden van Europa, welhaast dronkenschap en ongebondenheid bij kwamen? - ‘In het Noorden ging, zoo het schijnt,’ zegt de clercq, ‘het eerste denkbeeld eener tooneelvertooning van de geestelijkheid uit.’ Wij stellen ons voor, dat vooral dáár de dans het meest tot ergernis leidde, en het eerst de geestelijkheid bedacht maakte om hem uit de Kerk te weren. Maar dat kon in een tijd toen de Kerk voor de gemeenteleden niet slechts een plaats was van gebed, maar ook van blijde uitspanning, niet geschieden, zonder iets anders zinnelijks er voor in de plaats te stellen. Het tooneel was er, en bood zich aan tot vertooningen, en het zinnelijke, om der Kerke eenigzins waardig te zijn, moest met het geestelijke in een naauw verband staan. Aldus, gelooven
wij, traden de vertooningen uit het lijden des Heeren te voorschijn, eerst geheel zwijgend, later met eenen uitlegger, vervolgens met beurtspraken, en eindelijk in een zamengesteld dramatisch geheel, aan hetwelk de bekende Mysteriën uit de 14de, 15de en 16de eeuw zich aansluiten, die de Moralités deden ontstaan, en eindelijk het blij- en treurspel ten gevolge hadden. - Wij geven deze gedachten over den oorsprong van het tooneel en der Mysteriën in het bijzonder, naar aanleiding van eigen aanteekeningen, voor hetgeen ze zijn. Mogten zij den Heer schotel tot verdere nasporing opwekken, dan zou men ook hier kunnen zeggen:

De ees cailloux frollés il sort des étincelles. 


{==556==} {>>pagina-aanduiding<<}

Naar onze beschouwing is het ontstaan des tooneels een onmiddellijk gevolg van de gemelde buitensporigheden bij feestvieringen tot eer der Heiligen, onder welke St. maarten, als de oudste of algemeenst of drokst gevierde, de eerste plaats bekleedt. Ook uit dit oogpunt is er alzoo verband, immers voor ons, tusschen de onderwerpen der twee Verhandelingen.
Wij mogen er niet aan denken een werk als dit in alle bijzonderheden na te gaan, en bepalen ons tot de eenvoudige opgave, dat de eerste verhandeling, getiteld: martinus, Bisschop der Galliërs, verdeeld is in drie Hoofdstukken: I. 't Leven van martinus, II. Vereering van martinus na zijn dood, III. Het St. maartensfeest. Achter elk Hoofdstuk zijn de bronnen, waaruit de Schrijver geput heeft, aangewezen. Als Bijlage vindt de Lezer: Die Legende van Sinte martyn, overgenomen uit het Passionael Somer- en Winterstic; uitgave van 1490. De verouderde woorden en gezegden zijn in aanteekeningen opgehelderd. Hiermede stappen we voor ditmaal van deze Verhandelingen af; om in een volgend Nommer nog eens een blik te werpen in de tweede: Over de geschiedenis van het tooneel, inzonderheid te Dordrecht.
Het werk is een nieuwe lauwer aan de kroon des Schrijvers. De lijsten inziende achter elk Hoofdstuk der twee Verhandelingen, alwaar de bronnen zijn genoemd, moet men bij maar eenig nadenken verbaasd staan over de menigte van werken door hem gelezen, met eene pen in de hand, waarvan de naanwkeurigheid en onvermoeidheid misschien geene wedergade hebben. Een gewoon menschenleven schijnt te kort voor 't ontginnen van zoo vele werken als hier vermeld staan. Men denkt er bij aan 't vers van vondel:

Al wat in boeken steekt is in dit hoofd gevaren. 

De Heer schotel zou ons en anderen grootelijks verpligten door eens op te geven, hoe hij 't toch aanlegt om zich aldus meester te maken van 't geen in zoo vele verschillende werken van oude en nieuwe Schrijveren verspreid is, over zoo vele uiteenloopende zaken en onderwerpen als door hem behandeld worden. In afwachting of hij ons daaromtrent gelieve voor te lichten, bevelen wij zijne Tilburgsche Avondstonden zonder eenige voorbehouding aan; met hulde aan hem-zelven voor 't uitstekend genoegen, dat wij er aan te danken hebben.

w.


{==557==} {>>pagina-aanduiding<<}

Boekbeschouwing.

Evangelie-Spiegel. Maandschrift ter onderhouding en aankweeking van de godsdienst des harten. Julij- en Augustus-aflevering van den nieuwen jaargang. Te 's Hertogenbosch, bij Gebr. Muller. 1850. In 12mo.; de jaargang 384 bl. f 1-80.

‘Gelijk men in allerlei stoffelijke opzigten onze dagen wel den tijd van snellen voortgang noemen mag, zoo is het ook met die geschriften, welke zich de aankweeking van godsdienstigen zin, en de bevordering van het Christelijke leven ten doel stellen. Niet alleen menig Evangeliesch huis- en handboek; niet alleen menige bundel voortreffelijke leerredenen verspreiden licht en warmte in harten en huisgezinnen, maar hoe vele bladen tot onderwijs en stichting zien het licht op geregelde tijden, wier bestemming is om van tijd tot tijd of zelfs dagelijks voedsel des geestes toe te dienen op onze groote gemeenschappelijke reis naar de eeuwigheid.’ - ‘Het is een verblijdend bewijs, dat te midden van zoo vele aardsche bemoeijingen en bekommeringen de betere dingen van den geest niet zoo veel worden vergeten, als sommigen, bevooroordeeld als zij zijn, ons zouden diets maken; het is een hartverheffend blijk van de opgewekte godsdienstige stemming der Natie, en men mag zich van zulke verschijnselen veel goeds beloven voor het Koningrijk van God.’
Aldus vangt, na een paar woorden tot inleiding, het Artikel aan, dat' de Julij-Aflevering (de eerste) van deze nieuwe uitgave van den Evangelie-spiegel opent, en tot opschrift heeft: ‘Bloesems; - ook vruchten?’ - Wij hechten er gaarne ons zegel aan. Ja het is zoo: de vele Godsdienstige geschriften, die bij voortduring uitkomen, getuigen van de opgewekte godsdienstige stemming, wel niet der geheele Natie, maar toch van zeer velen in den

{==558==} {>>pagina-aanduiding<<}
Lande; immers bij mindere opgewektheid van velen, om die geschriften niet alleen te lezen, maar te koopen, en hunne Schrijvers en Uitgevers aldus aan te moedigen, zou er aan de voortzetting van bestaande en het ondernemen van nieuwe Godsdienstige werken niet gedacht kunnen worden. Doch van waar die opgewektheid? Zij is gegrond - wie zou het ontkennen? - in de natuurlijke geaardheid van onzen landäard, en in den smaak voor de stille genoegens van een eerbaar huiselijk leven, door voorbeeld en onderwijs, van ouder tot ouder, bij hem aangekweekt. Ook zal zij eenigermate zijn te danken aan den druk der tijden, die boven tijdperken van ongemeene welvaart, veelal de bron van weelde en weelderigheid, het groote voordeel medebrengen, dat zij de harten tot God verheffen. Maar voor een aanmerkelijk gedeelte is zij ook een gevolg van de belangrijke en - waarom zouden wij deze woorden niet uitspreken? - onderhoudende en aangename wijze, op welke uit zoo velen dier geschriften de leering, vermaning en vertroosting van het Evangelie den lezer te gemoet komen. Daarvoor mag men zich wel verpligt gevoelen, en is het billijk dank toe te brengen aan hunne begaafde Schrijvers, die niet alleen ijverige maar ook wijze dienaren des Heiligen Woords toonen te zijn, in de zorg, waarmede zij 't verkondigen, en in de keuze van de geschiktste middelen en wegen, om 't doen ingaan en beklijven in de harten.
Deze gedachte ontstond bij Ref. door het lezen der twee afleveringen, van dit periodieke werk, voor Julij en Augustus. Volgens een berigt op den omslag, is de ‘Evangelie-Spiegel,’ sinds 1o. Julij dezes jaars, een eigendom geworden van de gebr. muller te 's Hertogenbosch, en de ongemeen nette uitvoering dier afleveringen van dit zéér goedkoope Maandschrift getuigt van hunne zorg om fraaiheid met goedkoopheid te vereenigen. Maar wat zou geringheid van prijs of uitwendige sierlijkheid beteekenen, wanneer de inhoud slechts in zoo verre aan den titel beantwoordde, dat hij, ja, voorhield een spiegel van het Evangelie (den eenigen in welken het nuttig is altijd te

{==559==} {>>pagina-aanduiding<<}
zien); maar niet zulk een spiegel, in welken ieder gaarne en telkens op nieuw den blik werpt. Dan ware de bestemming van het werk, ‘om de Godsdienst des harten te onderhouden en aan te kweeken,’ ten eenenmale gemist; dan had het, immers voor ons, geene waarde. Als het glas van een spiegel niet deugt, wat geeft men dan om het fraaije van een vergulde lijst! - Doch ook het glas is hier goed: het werk wordt vooral aanbevolen door 't gewigt der zaken, met gevoel en overtuiging in een deftig populairen stijl voorgedragen, en de wijze, waarop zij behandeld worden. De Redactie is, volgens de Inleiding, almede in andere handen overgegaan, en - zonder de waarde van vroegere Nommers in het minst te verkleinen - kunnen wij zeggen, dat de nieuwe Redacteur toont de bestemming van dit Maandschrift te begrijpen, en in alle opzigten bevoegd te zijn, om aan deszelfs hoofd te staan. Als Ref. eene gissing mag uitspreken, dan gelooft hij den naam des Redacteurs te lezen onder het Artikel over den godvruchtigen martinet, het fraaiste en, vermits ‘Voorbeelden trekken,’ het doelmatigste, naar zijne waardeering uit de twee maandbundels; doch wie de Redacteur moge zijn, hij is dien erkentelijk voor de stichting en het genoegen bij de lezing gesmaakt. - De opschriften der artikelen zijn: ‘Bloesems; ook vruchten?; Christelijke levensvreugde; Zomerbeelden; Kom tot mij (een dichtstukje); De vraag van den Heer: wilt gijlieden ook niet heengaan; martinet; Gods zorg voor weduwen en weezen; en Tevredenheid (een dichtstukje).’ - De gedichtjes, waarvan 't laatste door den Eerw. lesturgeon uit het Hoogduitsch is vertaald, zijn in den toon en trant van het Kerklied. De artikelen in proza zijn blijkbaar meest allen van één zelfden kundigen en gevoeligen Schrijver, die in elk hunner tracht het hart te naderen langs den weg des verstands; het gevoel te winnen door
de overtuiging des geestes; de hoop voor het aanstaande te bonwen op de ervaring van het verledene; het opgelegde kruis te maken tot een steun des geloofs, en dat alles onder de aangenaamste vormen, en met eene gemakkelijke sierlijkheid

{==560==} {>>pagina-aanduiding<<}
van stijl, die de voorgehouden waarheden een duurzamen indruk op 't gemoed verzekert. Tot eene proeve geven wij een paar bladzijden uit het eerste artikel: Bloesems; - ook vruchten?
‘Gij herinnert u immers de donkere wolken aan den staatkundigen hemel van Europa, die wij, ouderen onder ons meermalen, ook het jonger geslacht nog vóór korte jaren, hebben zien zamenpakken, ieder oogenblik dreigende los te barsten in onweders, die de Staten, ook ons Vaderland, konden doen schudden op hunne. grondvesten? Bij hoe velen gaf dat eene opgewekte godsdienstige stemming, gevoel van behoefte aan een hooger rustpunt voor den geest, opzien tot God, die de opperste regering der wereld in handen houdt, vasthouden aan Hem, die de koningen der aarde van hunne zetels werpt in het stof, besef, levendig besef van de ongenoegzaamheid van al het aardsche tot verzekering eener ware en bestendige gemoedsrust, kinderlijk vertrouwen bij het dreigen eener onzekere toekomst. Dat waren bloesems, heerlijke, veelbelovende bloesems. Maar nu, binnen onze landpalen althans, de zwarte wolken aan het afdrijven zijn en de hemel helderder werd - is er evenredige vrucht?
Gij hebt de dagen nog niet vergeten, toen de hongersnood dreigde en hier en daar reeds zijnen voet gezet had op Vaderlandschen bodem; toen de kreet opging: van waar brood? Is er niemand onder u, mijne lezers! die in die dagen met een verslagen hart vuriger dan ooit te voren tot God bad om redding voor zich zelv' of voor duizende hongerigen? Niemand die sterkte des vertrouwens vond in den Almagtige? Niemand, wien de spijze dierbaarder was geworden, welke tot in het eeuwige leven blijft? Dat waren schoone bloesems! Ziet de aarde heeft niet geweigerd hare vrucht te geven, toen het ons bange was, en God hoorde het noodgeschrei, - zijn er evenredige vruchten uit de zuchten geworden?
Of, wat van nog verscher herinnering is: nog ziet ons oog het flikkeren van het zwaard diens engels der verwoesting, van die vreeselijke ziekte, zoo geheimzin-
{==561==} {>>pagina-aanduiding<<}
nig in haren aard als geducht in hare uitwerking? Wien heeft dat woord: de cholera! geen schrik om het hart geslagen? Waar werd met ongeschokt gemoed de aannadering van zijnen voetstap gehoord? Maar waar ontbrak ook verhoogde belangstelling, wanneer op God werd gewezen, wanneer Hij om uitredding werd gebeden, wanneer de roepstem van het Evangelie zich paarde aan die der ziekte? Voorwaar! in menig hart van verschoonden of opgerigten ontlook eene kostelijke bloesem, - werden het allen vruchten?
Zoo is het met algemeene omstandigheden. Maar is het ook zoo met bijzondere? Daar wordt iemand door eene zware tijdelijke ramp bezocht. Toonde hij vroeger minder prijsstelling op de godsdienst, - nu schijnt het ontwortelen van den boom zijns uitwendigen voorspoeds ook zijn gemoed te hebben verbrijzeld. De slag die hem trof, heeft hem ook in de ziel getroffen. Wat hem in uiterlijke welvaart tot schade werd, schijnt hem winst te zullen zijn voor zijne hoogere belangen. Maar zie! hij ontworstelt aan het ongeluk; de schade wordt hersteld; de hoop herleeft; de borst haalt ruimer adem. De bloesemknop ontsloot zich, - komt de vrucht tot ontwikkeling?
Zie ginds - daar wordt iemand aangegrepen door het geweld eener hevige ziekte. Dacht hij in gezonde dagen weinig aan zijne eeuwige belangen, thans neemt het heil zijner ziel zijn gansche wezen in. Werd de stem van het Evangelie vroeger naauwelijks gehoord: nu klinkt zij welluidend in oor en hart. De vertroostingen Gods werken krachtiger nog op den geest dan de geneesmiddelen op het gefolterde ligchaam. Er ontluiken bloesems op dat leger der smarte, die geurig zijn en schoon, tot in het oog van Gods engelen; bloesems, voornemens om een ander en een beter mensch te worden, en de stille belofte wordt gedaan in den slapeloozen nacht, om de krachten, als men ze herkrijgt, aan te leggen ter eere Gods in christus. Het gebed wordt verhoord, de middelen gezegend, de gezondheid herkregen; maar de herstelde is het beeld van den zoon in de gelijkenis van

{==562==} {>>pagina-aanduiding<<}
jezus, die zeide: “ik zal gaan!” en hij ging niet: - bloesems - zonder vruchten.
Nog eene woning willen wij binnentreden. Het is er stil en treurig; donker in het vertrek en donker in de ziel. Eene teedergeliefde betrekking is er gestorven. Daar zit de levende met gebroken hart bij de lijkkist der doode: hij bepeinst er de onbestendigheid ook van zijn eigen leven. De afgestorvene werd snel en onverwacht als weggerukt uit de armen der liefde. Daar dringt een denkbeeld in de treurende ziel.... Hoe? als ook ik eens zoo plotseling. - Die lichtstraal doet betere voornemens opkomen. Let op: de knop ontsluit zich tot eene voortreffelijke bloem. Maar daar slijt langzamerhand de droefheid, gelijk het rouwgewaad slijt. Andere en nieuwe indrukken verdringen de gedachte aan dood en lijkbaar. Wij zagen de bloesem - waar is de vrucht?’
Ref. gelooft niet noodig te hebben nog te zeggen, dat hij dit zeer goedkoope en zeer nuttige Maandschrift alle aanbeveling waardig acht.

Christelijk Museum. Uitgegeven met medewerking van onderscheidene Godgeleerden. Met platen. 1850. 8 Afleveringen. Te Amsterdam, bij D.H. Fikkert. De prijs is van elke aflevering f :-50.

Ook dit Maandwerk kondigen wij met genoegen aan; de rijkdom en verscheidenheid van stoffen, die er in voorkomen, maken 't overwaardig, om algemeen te worden aanbevolen. Wie den aard en de strekking van dit Museum verlangt te kennen, leze het wèl geschreven woord van den Redakteur. De acht afleveringen, die wij ontvangen hebben, beantwoorden allen aan de verwachting, welke het programma heeft doen opvatten. De geleverde stukken zijn niet allen van dezelfde gehalte en waarde, maar niets is misplaatst. Aangename bijdragen tot de Bijbelsche en Kerkelijke geschiedenis zijn hier geleverd, onder anderen door de onvermoeide broes en Prof. van hengel. Menige plaatsbeschrijving trok onze aan-
{==563==} {>>pagina-aanduiding<<}
dacht, en vooral boeide ons de voortreffelijke beschrijving van de St. sophia-Kerk te Konstantinopel.
Dusseau, radijs, van schaick en ten bokkel hebben, in den vorm der verdichting, het Christelijk leven, ook in zijne afwijkingen, voorgesteld. Hunne namen maken allen lof overbodig. Ook onderscheidene dichtstukken verdienen eene bijzondere melding. De Paaschmorgen van den Heer dwars ademt de frischheid van den lentemorgen, waarin de kracht der opstanding doordringend wordt gevoeld, en het dubbel zestal liederen van den Heer adama van scheltema, zijn sieraden van het geheel. - Wij durven geene ruimte vragen, om dit Museum in al zijne deelen te beschouwen, en voegen er nog alleen bij, dat dit Tijdschrift ook met platen is versierd. Die, welke bij de liederen van scheltema zijn gevoegd, hebben ons uitermate bevallen.
Dit weinige, hoe onvolledig ook, moge bijdragen, om onze lezers op de onderneming van den Heer fikkert aandachtig te maken. Het werk verdient in elke huiskamer eene plaats, en wij gelooven, dat de geabonneerden er mede ingenomen zullen zijn, wanneer het op dezelfde verdienstelijke wijze voortgaat. Wij wenschen den Redakteur daartoe bestendig de medewerking van bekwame mannen, en allen medewerkers dien zegen, welke iedere poging tot bevordering van waarheid en godsvrucht bekroonen kan.




Leerredenen door R.W. van Rossum, Predikant bij de Hervormde Gemeente te Alphen aan den Rijn. Uitgegeven voor rekening van den auteur. Te Rotterdam, bij van der Meer en Verbruggen. 1849. In gr. 8vo. 157 bl. f 1-50.

Met de uitgave van dezen bundel Leerredenen bedoelt de Eerw. van rossum, even als met zijnen vroeger uitgegeven kanselärbeid, enkel leering en stichting en opbouwing in het goede. Wij willen dit gaarne, op zijn woord in het Voorberigt, gelooven, en zouden zelfs mee-
{==564==} {>>pagina-aanduiding<<}
nen, dat, indien hij daarmede iets anders bedoeld had, de uitgave volstrekt onraadzaam zou geweest zijn. Maar met de goede bedoeling is daarom toch deze uitgave waarlijk nog niet genoegzaam gemotiveerd. Zij ontslaat ons niet van de verpligting, om toe te zien op hetgeen hier in den vorm van leerredenen aan het godsdienstig publiek wordt aangeboden. En indien eens vorm en inhoud beide zoodanig bleken te zijn, dat deze bundel beter achterwege gebleven ware, wij zouden, in weerwil dier goede bedoeling, ons ongunstig oordeel niet mogen terughouden.
De acht leerredenen, die voor ons liggen, handelen over de gelijkenis van den zaaijer (matth. xiii:18), de onrust der zonde (jes. xlviii:22), jezus, onze voorspraak bij den Vader (1 joh. ii:1b), den oorsprong der zonde (Rom. v:12a), het gevolg der zonde (Rom. v:12b), paulus voor festus en agrippa (Hand. xxvi:28, 29), en het strafwaardige der geringschatting van Gods liefde-arbeid (matth. iii:10). Elk dezer onderwerpen heeft zijne eigene nuttigheid, en, in éénen bundel vereenigd, bevelen zij zich door gepaste verscheidenheid aan. De indeeling der stof is doorgaans hoogst eenvoudig, in overeenstemming met den inhoud der gekozene tekstwoorden. De ontwikkeling gaat geleidelijk voort; de stijl is levendig, soms bloemrijk en krachtig; de taal is waardig, zuiver, gekuischt, gelijk wij van den kansel wenschen te hooren. En de denkwijze van den prediker is gematigd, onbekrompen, Bijbelsch. Zoo zouden wij kunnen voortgaan met onze lofspraak en zelfs proeven kunnen bijbrengen, om haar te staveu; maar waartoe? Leerredenen, die zich door de genoemde deugden onderscheiden, worden er op elken zondag in ons vaderland bij menigte uitgesproken. Van eenen man als van rossum hadden wij, nu hij ze uitgeeft, althans geene mindere verwacht. En zien wij op de schaduwzijde van zijnen arbeid, dan hadden wij zelfs gewenscht, iets beters uit zijne hand te ontvangen. Wij moeten namelijk klagen over groote oppervlakkigheid van inhoud en onbestemdheid van uitdrukkingen en begrippen.
Nergens vinden wij hier eenig gedeelte

{==565==} {>>pagina-aanduiding<<}
der Christelijke waarheid opzettelijk ontwikkeld, hoe groot daaraan ook de behoefte der gemeente zij in onze dagen. Nergens treedt de individuéle denkwijze des Predikers eenigermate scherp te voorschijn. En al zijn de onderwerpen, hier behandeld, belangrijk genoeg, de wijze van behandeling laat nog al eens iets te wenschen over. Wil men hiervan eene en andere proeve? - In de tweede leerrede zal het eerste deel aanwijzen, dat het woord van jezaïa: de goddeloozen hebben geen vrede, gegrond is in den aard der zaak. Daarover wordt een en ander gezegd, wat ter zake dient; maar dan lezen wij op eens van de wet, op Sinaï gegeven, en er wordt gevraagd: hebben die plegtige woorden alleen gegolden voor het oude Israël? en op het ontkennend antwoord, op die vraag gegeven, wordt voortgeredeneerd. Het tweede deel wijst op de ondervinding, en met een grooten omhaal van woorden wordt gezegd, dat er voorbeelden zullen worden bijgebragt en namen genoemd. En welke namen? Van kaïn, van Israëls tweeden (?) Koning, die zich-zelven uit wanhoop doorstak, van achitofel en judas. En als dan het derde deel daarin, dat de goddeloozen geen vrede hebben, een blijk van Gods heiligheid, regtvaardigheid en liefde aanwijst, dan loopt de ontwikkeling daarvan niet slechts spoedig af, maar de indruk er van wordt vooral daardoor belemmerd, dat van den beginne aan de benaming goddeloozen in zulk eene beteekenis is opgevat, dat niemand der hoorders zich onder het getal der zoodanigen ligtelijk zal hebben gerangschikt, terwijl er geene ernstige poging is aangewend, om hun de oogen te openen, en alleen de allerlaatste woorden gewagen van vrede door het bloed des kruises. - Op de
derde leerrede over 1 joh. ii:1b zouden wij vooral deze gewigtige aanmerking maken, dat de uitdrukking: voorspraak te letterlijk is opgevat, door geheel de leerrede heen, zonder dat er tot het wezen der zaak is doorgedrongen of de grond is aangewezen, door den Apostel in vs. 2 genoemd, waarop jezus onze voorspraak bij den Vader heeten kan. Is het niet vreemd, bl. 47 te lezen van het woord van johannes, dat ik aan

{==566==} {>>pagina-aanduiding<<}
het hoofd dezer leerrede schreef? Is het naauwkeurig gezegd, bl. 54, dat jezus zijne verdiensten in rekening brengt bij God, dat Hij de zondenschuld des menschen vereffend heeft bij den Vader, en daarvoor betaald door gehoorzaamheid, lijden en dood? - Wat de vierde leerrede betreft; er wordt bl. 66 gezegd, dat een booze geest op eva's denk- en begeervermogen eenen onweêrstaanbaren invloed oefende; bl. 68, dat onze natuur de regte kennis van God met den val scheen verloren, dat de reinheid der ziel adam en eva scheen verlaten te hebben. Verder wordt op anderhalve bladzijde de waarheid betoogd, dat adams val eene geheele verandering heeft te weeg gebragt in zijne natuur en die zijner nakomelingen, en ten bewijze daarvan wordt nog gewezen op Gen. v:3, vergel. met H. i:26, 27, alsof het beeld Gods, waarvan dáár gesproken wordt, in adam ware verloren gegaan. En eindelijk wordt hier uitvoerig geantwoord op de gewigtige (!) vraag, of wij adams nagedachtenis veroordeelen moeten, omdat hij dit groote kwaad over het menschdom bragt. Dat antwoord moet dienen, deels om hem eenigermate te verontschuldigen, deels om ons te beduiden, dat wij toch zachtmoedig over hem, onzen Vader, moeten oordeelen en hem, in weerwil zijner overtreding, in zegenend aandenken houden, te meer, daar toch wel niemand zoo bekrompen denken zal, dat hij eenigen twijfel zou koesteren, of adam wel genade gevonden heeft in Gods oogen. De aanwijzing daarentegen, dat wij, even als hij, schuldig staan door eigene overtreding, volgt eerst eenige bladzijden later. - In de vijfde
leerrede, over den dood als het gevolg der zonde, heerscht, zoo wij wèl zien, verwarring van denkbeelden. Het bewijs a priori, dat eene andere hand dan die van God de kiem des doods in den mensch geplant moet hebben, schiet noodwendig te kort, zoo lang wij enkel denken aan den natuurlijken dood, den dood des ligchaams, en wordt door zich-zelf wedersproken. En van den dood, die bij paulus de bezolding der zonde is en tegen de genadegifte des eeuwigen levens overstaat, wordt met geen enkel woord gesproken. Zonderling is het, dat de zonde,

{==567==} {>>pagina-aanduiding<<}
bl. 95, niet slechts gezegd wordt onze begraafplaatsen te bevolken, maar ook ze met marmer te bevloeren en gedenkteekenen op te rigten, die menig kerkhof versieren. Wij meenden, dat dit het werk der liefde was, die de gedachtenis der afgestorvenen eert.
Het zou ons gemakkelijk vallen, om op deze wijze voort te gaan, maar wij onthouden ons daarvan, ook omdat wij den schijn vermijden willen, alsof het ons slechts te doen ware om aanmerkingen te maken. Wij zijn zelfs gereed tot de erkentenis, dat de eerste en laatste leerrede, ofschoon niet vrij van gebreken, ons toeschenen, de beste uit den ganschen bundel te zijn. En met de uitgave hebben wij in zoo verre volkomen vrede, als wij gelooven, dat menigeen deze leerredenen met genoegen en tot zijne stichting zal kunnen doorbladeren, mits hij niet te scherp toezie en te diep doordenke. Maar aan de eischen, die wij geregtigd zijn in onze dagen te doen aan kanselredenaars, die hunne stukken in het licht zenden, beantwoorden deze leerredenen in geenen deele. Het smart ons, dat de Eerw. Schrijver, nuttig werkzaam in zijne gemeente, zich aldus aan de beoordeeling van het groote publiek heeft blootgesteld. Wij vreezen ook, dat zijn bundel, voor eigen rekening uitgegeven, hem geen voordeel zal aanbrengen; maar misschien wordt hij daardoor teruggehouden van voort te gaan op den hier ingeslagen weg.




De Christelijke Harp. Stichtelijke Poëzij, verzameld uit Vaderlandsche Dichters. Te Utrecht, bij W.F. Dannenfelser. 1848. In 12mo. 407 bl. f 3-25.

Dit werkje is door bijzondere omstandigheden onvermeld gebleven. De Ref., aan wien 't gezonden was, kon de zamenstelling niet goedkeuren, en zond 't terug, wijl hij er toch te zéér mede was ingenomen om 't te laken. - Inderdaad heeft de Verzamelaar, ook naar 't òns voorkomt, niet wèl gedaan met 't verzwijgen van de namen der Dichters, en 't opnemen van vertalingen, zonder

{==568==} {>>pagina-aanduiding<<}
bijvoeging, dat ze vertalingen zijn. De opgave van 't laatste had de billijkheid gevorderd, en die der namen was te noodiger, wijl er liederen voorkomen, in kunstwaarde beneden de tegenwoordige hoogte der poëzij, en 't duister is tot welk tijdvak zij behooren. Maar wij twijfelen ook, of er wel behoefte was aan eene Anthologie als deze. De Verzamelaar zegt in 't voorberigt: ‘dat er geene bloemlezingen van enkel stichtelijken inhoud bestaan, dan onze Protestantsche gezangboeken;’ - dat is zoo; maar 't aantal dier oude en nieuwere gezangboeken is vrij groot, en deze bieden den Christen in alle omstandigheden des levens, en voor alle toestanden des gemoeds, gezangen, en in de nieuwere bundels zeker de voortreffelijkste gezangen aan, die Vaderlandsche Dichters uit het hart vloeiden, of door hen uit andere talen, vobral uit 't Hoogduitsch, werden overgebragt. Iets anders ware 't als de Verzamelaar zijne keuze niet had beperkt tot 't stichtelijke lied, maar ook 't beste van 't geen er in andere dichtsoorten godsdienstigs voorkomt had opgenomen. 't Is waar, van de Bespiegelingen vindt men hier enkele, op bladz. 140, 190, 219, 289, 307, 342, 362 en 378; doch alle de overige stukken (hoewel in sommigen de Coupletten of zoogenaamde verzen niet van elkander staan gescheiden), zijn liederen. Hij heeft dus 't aantal der bestaande gezangboeken vermeerderd met een nieuwen bundel van gezangen, maar die 't nadeel hebben, dat hunne melodijen niet bekend zijn, gelijk van de kerkgezangen, en zij dus niet door elk kunnen gezongen worden. De bestemming toch van het lied is minder om gelezen dan om gezongen te worden. - Is er behoefte aan eene Anthologie van stichtelijken inhoud, 't moet dan zijn aan zulk eene waaruit een licht opgaat over de geschiedenis van onze godsdienstige poëzij in het algemeen, of van het godsdienstige lied in het bijzonder; maar die behoefte is door 't verschijnen van de
‘Christelijke Harp’ niet afgewend.
De liederen, hier bijeengevoegd, zijn over 't algemeen met oordeel en gevoel gekozen; en dat zegt veel. Er is wel geen vak van onze dichtkunst, dat zoo veel kleur-
{==569==} {>>pagina-aanduiding<<}
en geurloos basterd gebloemte heeft voortgebragt als dat der vrome uitboezemingen. Wat rijmelarij, bombast, en geestelijke onzin! - In de voorrede wordt gezegd: ‘dat menig dichterleven schijnt voorbij te zijn gegaan, zonder een godsdienstigen toon te hebben doen hooren;’ daarentegen kan men ook zeggen, dat er door anderen veel te veel in dit genre geleverd is. Misschien heeft de bijval, aan dezen geschonken, de meer bevoegden afgeschrikt. Evenwel deze Harp bewijst het, dat en hoe veel schoon en welriekend gebloemte er ook in het godsdienstige genre nog is gekweekt. De bundel zou er geheel anders uitzien, wanneer hij door een minder kiesche hand ware bijeengebragt; maar dat de Verzamelaar voorraad genoeg vond om de bloemlezing te leveren, zoo als zij daar ligt, getuigt genoeg van het godsdienstig gevoel onzer bekwame zangers, en van hunnen ijver, om 't anderen tot leering, opbeuring en vermaning uit te storten. Enkele stukken, zoo als b.v. het lied op bladz. 16, waar de nacht in zee zinkt, na 't kleed vol sterrevonken te hebben opgeplooid, en waar het oosten aanvliegt op één lichtstraal, die lucht en aarde bloost, hadden wel gemist kunnen worden. Zoo mede, niet gelukkige navolgingen als die van neumark's zieltreffend: ‘Wer nur den lieben Gott läszt walten’ (bladz. 368), waarin b.v. de eenvoudige verzen:

‘Es sind ja Gott sehr leichte Sachen 
Und ist dem Höchsten alles gleich, 
Den Reichen klein und arm zu machen, 
Den Armen aber grosz und reich; 
Gott ist der rechte Wundermann, 
Der bald erhöhn, bald stürzen kan.’ 

Aldus zijn overgebragt:

Wat kost het God om op te heffen 
In pracht of eer of levenslust? 
Wat met den bliksemslag te treffen 
Die op de koets der weelde rust? 
't Is God, de wonderdoende God 
Wiens wenk den zwaai bestuurt van 't lot. 


{==570==} {>>pagina-aanduiding<<}

Wij zouden ook gaarne gezien hebben, dat de Verzamelaar verzen als de navolgende van den vromen sluiter:

Dat een dwaas zijn mond opsperre 
Op zijn bed, met lui gegaap, 
Als een deur op hare herre, 
Daarop omkeer', sluimer', slaap' 

hadde verbeterd of doen verbeteren, liever dan ze te plaatsen, zoo als ze daar staan. In 't voorberigt worden ze als verouderd ontschuldigd, maar als krachtig geroemd. Er is niets krachtigs in, of 't moest zijn in 't harde ratelen van zevenmaal r in acht voeten. Op hare herre staat alleen maar om te vullen en om 't rijm. Daarop omkeer, zal moeten zijn: daarna, of: dan zich omkeer. - Bilderdijk heeft van haren's Geuzen beschaafd, en onze letterkundige wereld is er hem dankbaar voor. Wij weten niet, waarom hardheden in anderzins goede stukken van oude dichters niet even zoo door eene bekwame hand zouden mogen verbeterd worden. Het stukje van sluiter zou, onder een moderne fijnschaaf, met oordeel gebruikt, veel in waarde hebben gewonnen. Méér zulke hardheden vonden we niet, maar wel een aantal weeke verzen, door de menigte van toonlooze ee's: eene, nieuwe, mijne, zijne, onze, gansche, uwe wondre, vrede daalde op aarde enz.; waarvan de meesten zonder moeite konden verbeterd worden. Al te fraai vinden we stukken als dat beginnende op bladz. 177, met: een ijzren aardbol; blaadjes, die door kleine gaatjes zuigen; vliegende orgels met verglaasde veêren (vogelen); runders, die de hemelvieren aanroepen; bliksemvuur, dat olie van gezondheid giet in levenslampen; gouden
bliksemstralen; zilvren vochtkoralen (regen); de twee laatsten uit de hemelzalen, en andere nieuwe ontdekkingen. De dichter, die 't geluk had dit alles uit te vinden, vraagt daarop in een hoogst naïf, en vertrouwelijk goedhartig vers:

Zou de mensch niet opwaarts kijken? 

en ieder roept gewis hem dankbaar toe: Ja, vernuftige

{==571==} {>>pagina-aanduiding<<}
man! Ja! - zouden we niet opkijken? - Allen, allen, kijken we op, van uwe heerlijke uitvindingen; waarbij een beekje, dat in 't ronde mort (bladz. 190); 't teeder schoon van een drijvenden wagen (den grooten beer, bladz. 191), en zelfs de fraaije hemeldroppen, met paarlemoeren glansen op esmerauden bloemhofknoppen (bladz. 166) geheel wegzinken. - maar in goeden ernst gelooven wij toch, als zulke verzen in keurlezingen staan, niet te mogen verzwijgen, dat ze gezwollenheid en platheid, beide even verwerpelijk, in zich vereenigen, en alleen dienen moeten om begrijpelijk te maken, hoe een godsdienstig gezang niet moet zijn.
Doch we hebben reeds gezegd, dat in 't algemeen de keuze gedaan is met oordeel en smaak: - klinkklank en bombast zijn hier uitzonderingen. Als we wèl geteld hebben (er ontbreekt eene opgave van den inhoud; 't geen nog al lastig is), dan zijn er omstreeks honderd en vijftig liederen, en op weinigen na hebben ze allen waarde door 't eenvoudige, heldere en zuivere van den stijl, en 't verhevene of gemoedelijke der gevoelens en gedachten. Velen der liederen zijn fraai, en eenigen zelfs van ongemeene schoonheid. Wij bevelen daarom de ‘Christelijke Harp’ den liefhebberen aan, en geven den Verzamelaar onze gedachte over eene meer regelmatige Anthologie in overweging.

w.






1. Sporen van de natuurlijke Geschiedenis der schepping, of schepping en voortgaande ontwikkeling van planten en dieren, onder den invloed en het beheer der natuurwetten. Uit het Engelsch vertaald door Dr. J.H. van den Broek, Leeraar in de Natuur- en Scheikunde bij 's Rijks Kweekschool voor Militaire Geneeskundigen te Utrecht. Met een Voorwoord van Prof. G.J. Mulder. Te Utrecht, bij J.G. Broese. 1849. In gr. 8vo. Iste Deel XX en 239 bl. f 2-60. IIde Deel 208 bl. f 2-40.

2. Vervolg op de sporen van de natuurlijke Geschiedenis der schepping, (.) Antwoord van den Schrijver van dit

{==572==} {>>pagina-aanduiding<<}
werk op de menigvuldige tegen zijne leer gerigte aanvallen en recensiën; nadere verklaringen en toelichtingen omtrent de belangrijkste bewijsgronden zijner theorie der voortgaande ontwikkeling van planten en dieren. Uit het Engelsch vertaald door denzelfde. Te Utrecht, bij denzelfde. 1849. In gr. 8vo. XII en 193 bl. f 2-40.

3. Schepping door de regtstreeksche tusschenkomst van God, in tegenstelling van eene schepping door Natuurwetten. Eene Wederlegging van de Sporen van de natuurlijke Geschiedenis der schepping. Door Thomas Monck Mason, B.A. Uit het Engelsch vertaald door denzelfde. Te Utrecht, bij denzelfde. 1849. In gr. 8vo. VIII en 192 bl. f 2-25.

Verschillende drukken van het onder nommer 1 opgenoemde werk hebben elkander in weinige jaren opgevolgd, en de Hollandsche vertaling, die wij hier aankondigen, is eene vertaling van de zesde. Ook in ons Vaderland is deze vertaling met gretigheid ontvangen, en terwijl wij ons nederzetten om haar te beoordeelen, wordt aan eene tweede uitgave gedacht, en heeft men welligt daarmede reeds eenen aanvang gemaakt. Evenwel is deze aankondiging niet door onze schuld vertraagd, daar wij slechts kort geleden het werk ter recensie ontvingen. Het was ons tot nog toe alleen uit gesprekken met eenige die het lazen, meestal geen mannen van wetenschap, gebrekkig bekend geworden.
Thans, nu wij er nader kennis van verkregen hebben, willen wij dadelijk ons bescheiden oordeel met vrijmoedigheid over dit boek uitspreken.
Volgens den Vertaler (in het Voorberigt bl. xvii) is de leer, die door den Schrijver der Vestiges of the natural History of Creation voorgestaan wordt, deze: ‘Reeds bij de schepping der stof in het algemeen is door den Goddelijken Maker in haar zeker vermogen, een streven naar verdere ontwikkeling weggelegd; dit vermogen, in verband met de te gelijker tijd door hem vastgestelde natuurwetten, die bestemd waren haren invloed op deze

{==573==} {>>pagina-aanduiding<<}
stof te blijven uitoefenen, geven voldoende verklaring van al het geschapene tot op den tegenwoordigen tijd.’ Het komt ons na de lezing des werks inderdaad voor, dat hier (beter dan in No. 2) de hoofdstrekking behoorlijk is aangewezen. Geene onmiddellijke tusschenkomst, geene herhaalde wils-uitingen van den Schepper zijn ter verklaring van den tegenwoordigen toestand der wereld noodig. Het loopt alles volgens eene wet der noodzakelijkheid af, en vloeit voort uit de eigenschappen der stof. De wijze van behandeling zal nader blijken, wanneer wij slechts de Hoofdstukken opgeven, die den inhoud der twee deelen uitmaken. I. De onderlinge rangschikking en vorming der ligchamen in de ruimte, bl. 1-26. Zamenstellende bestanddeelen der aarde, en der overige ligchamen in de ruimte, bl. 27-45. Vorming der aarde. - Geologische veranderingen, bl. 44-49. Onder- en opper-Silurische vormingen. - Eerste vormen van levende wezens, bl. 50-59. Devonische groep. - Overvloedige overblijfsels van visschen, bl. 60-69. Tijdperk der steenkolenvorming. - Eerste ontstaan van landplanten; bl. 70-84. Permsche tijdruimte. - Eerste sporen van kruipende dieren, bl. 85-90. Tijdperk van de kuiper- en korrelkalkvorming (Trias en Oolite). Overvloed van kruipende dieren. Eerste sporen van vogels en zoogdieren, bl. 91-112. Tijdperk der krijtvorming, bl. 112-118. Tijdperk der tertiaire vorming. - Overvloed van zoogdieren, bl. 119-128. Tijdperk der oppervlakkige vormingen. Overvloed van thans nog levende eigendommelijke diervormen, bl. 129-139. Algemeene beschouwingen met betrekking tot den oorsprong der levende schepselen, bl. 140-155. Bijzondere beschouwingen met betrekking tot den oorsprong der levende schepselen, bl. 156-181. Hypothesis aangaande de ontwikkeling van het plantenen dierenrijk, bl. 182-239. II. Verwantschappen en geographische verdeeling der levende schepselen, bl. 1-100. Vroegste geschiedenis van het menschdom, bl. 101-139. Over de zielsvermogens
der dieren, bl. 140-172. Bestemming en algemeene toestand der levende

{==574==} {>>pagina-aanduiding<<}
schepping, bl. 173-201. Slot-aanteekeningen voor den herdruk der zesde uitgave, bl. 202-208.
Uit deze inhouds-opgave blijkt, dat de verschijning van dieren en planten op onze aarde een hoofd-onderwerp van dit werk uitmaakt. Het algemeene of kosmologische gedeelte beslaat slechts eene geringe ruimte, naauwelijks een tiende van den geheelen omvang des werks. Wij twijfelen niet, of het boek, 't geen nu, blijkens het debiet, in ons Vaderland veel verspreid is, kwam ten deele (misschien wel voor een zeer groot deel) in handen van menschen, die met de daarin behandelde zaken vroeger geheel onbekend waren, en de nieuwheid, te gelijk met de aan de vertaling door den naam des Schrijvers van het ‘Voorwoord’ geschonkene aanbeveling, zal wel de hoofdverklaring van dat debiet opleveren.
Zoo de lezer meent, uit deze regelen eenigermate te kunnen bespeuren, dat Rec. minder hoog met dezen arbeid loopt, zoude hij zich niet grootelijks bedrïegen. Ik kan getuigen, dat ik, zonder vooringenomenheid, na de lezing, nogmaals gezocht heb om de eigenaardige waarde van dit boek te ontdekken, maar dat het mij niet is mogen gelukken. Een mijner bekenden, die het werk in het oorspronkelijke gelezen had, noemde het wegslepend geschreven. Dat het in de vertaling op mij dien indruk niet maakte, kan gedeeltelijk aan de vertaling liggen, welke, hoe goed die overigens ook wezen moge, altijd toch eene vertaling blijft. Maar aan de overtuigende kracht van een natuurkundig werk kan eene vertaling, zoo zij slechts getrouw is, niets ontnemen, en in zoo ver ben ik geregtigd te veronderstellen, dat de lezing van het Oorspronkelijke mij geenen zeer verschillenden indruk gegeven zou hebben, van dien, welken ik bij de Vertaling ondervond.
Veel mag daarbij toegeschreven worden aan mijn individuëel standpunt. Verre zij van mij de aanmatiging om aan mijn oordeel eenige andere waarde te hechten, dan dat het mijn oordeel is; op algemeene geldigheid, op onfeilbaarheid maakt het geen aanspraak. Bevalt aan een ander het boek beter, welnu, het staat hem vrij dat

{==575==} {>>pagina-aanduiding<<}
te zeggen, maar hij betwiste ook mij de vrijheid niet, om op mijne beurt te verklaren, dat het mij niet bevredigt, en dat ik van deszelfs verspreiding in ons Vaderland hoofdzakelijk slechts dit middellijke nut verwacht, dat de aandacht van het publiek eenmaal op natuurkundige vraagstukken gevestigd, die van hoog helang zijn, ook zelve in die vraagstukken belang stellen en met de daarover bestaande voortbrengsels der natuuronderzoekers van naburige landen kennis maken zal.
Uitgaande van mijn individuëel standpunt, mag ik vooreerst niet verzwijgen, dat de hoofdleer niet nieuw voor mij was. In mijne jeugd (1816) verschenen de Wijsgeerig-Natuurkundige Verhandelingen van j.e. doornik; zij sloten zich aan een vroeger door dezen Schrijver geleverd Wijsgeerig-Natuurkundig Onderzoek aangaande den oorspronkelijken mensch enz., Amsterdam 1808. De opklimming der dierlijke vormen, de ontwikkeling van de eene dierklasse uit de andere, de invloed der omstandigheden en gewoonten op de hewerktuiging, maken de hoofdönderwerpen uit der Philosophie zoologique van lamarck (ook door onzen Engelschen Schrijver aangehaald, I, bl. 234) en lagen ten grondslag aan zijne Histoire naturelle des Animaux sans vertèbres, welke werken mij sedert mijne eerste studie der Natuurlijke Geschiedenis bekend waren. Hetgeen de Geologie omtrent de opvolging der levende wezens op onzen aardbol geleerd had, was reeds in de Biologie van treviranus, in den aanvang dezer eeuw, op dezelfde of gelijksoortige wijze verklaard, als door den Schrijver der Vestiges geschiedt. Verlangt men bewijs? Voor den met den arbeid van treviranus onbekenden lezer vergenoeg ik mij met deze enkele aanhaling: ‘Sieht man, wie sich in Aufgüssen von thierischen und vegetabilischen Substanzen zusammengesetzere Organismen aus einfachern entwickeln, erwägt man, dass die ganze lebende Natur ebensfalls bey ihrer Bildung stufenweise vom Einfachern zum Zusammengesetztern fortgeschritten ist, so ist es klar, dass alles Leben nur von den niedern Stufen der Organisation zu den hökern gelangen kann. Diese müssen also durch jene bedingt seyn.
Aber

{==576==} {>>pagina-aanduiding<<}
wie können sie dies anders seyn, als dadurch, dass der einfachere Organismus sich von Generation zu Generation immer mehr ausbildet? Wir glauben daher, dass die Encriniten, Pentacriniten, Ammoniten und die übrigen Zoophyten der Vorwelt die Urformen sind, aus welchen alle Organismen der höhern Classen durch allmählige Entwickelung entstanden sind.’ Biologie, III, S. 225. ‘Selbst der Mensch wird vielleicht einst vergehen und verwandelt werden..... Nicht ohne Grund lässt sich vermuthen dass die Natur noch nicht die höchste Stufe der Organisation in dem Mensche erreicht hat, sondern in ihrer Ausbildung noch weiter fortschreiten und noch erhabenere Wesen, noch edlere Gestalten einst hervorbringen wird.’ ibid. S. 226. Met deze laatste woorden komt de stelling van den Schrijver der Sporen, II, bl. 200, overeen: ‘Eene eindelooze eentoonige opeenvolging van menschengeslachten, met hunne denkbeelden en handelingen, die, hoewel voor eenige verbetering vatbaar, evenwel altijd onbeduidend en nietig blijven, schijnt beneden dat grootsche en verhevene Wezen te zijn. Het kan zeer wel zijn, dat de huishouding der tegenwoordige natuur slechts een deel uitmaakt van een grooter verschijnsel, hetwelk zijne voltooijing nog erlangen moet.’
Men zou ons verkeerd verstaan, wanneer men uit deze aanhalingen wilde afleiden, dat wij den Schrijver der Sporen van letterdieverij beschuldigden; wij willen gaarne gelooven, dat hij van zijne zijde op denkbeelden geraakt is, die in den aanvang dezer eeuw door de aangehaalde Schrijvers verdedigd werden. Zij werden daarenboven toen nog in eenen min of meer anderen vorm door zoo vele aanhangers der Duitsche ‘Naturphilosophie’ door wilbrand, schelver enz. voorgedragen, dat zij, ook zonder de werken van lamarck of treviranus, op het vaste land althans, geene geheel onbekende meeningen zijn konden. Het eenige, 't welk wij daarom met regt van onzen Schrijver verlangen mogten, was, dat wij denkbeelden, die voor ons de bekoring der nieuwheid niet hadden, hier beter gestaafd en vollediger ontwikkeld zouden aantreffen. Doch ook in dat opzigt vonden wij ons slechts ten halve voldaan.

{==577==} {>>pagina-aanduiding<<}

Intusschen hebben wij ons misschien in de bedoeling des Schrijvers vergist, in welke vergissing dan echter ook de Vertaler met ons schijnt te deelen.
In het Vervolg (No. 2) zegt ons namelijk de Schrijver, bl. 3: ‘Het is niet waar, dat het hoofdplan van het werk geweest is en de titel ook voor een deel scheen aan te kondigen, om eene nieuwe theorie met betrekking tot den oorsprong der bezielde Natuur te geven; en vertoonen de hoofdbewijsgronden ook deze strekking in geenen deele. Het denkbeeld van eene bewerktuigde schepping door middel der natuurwetten, benevens de neveltheorie en de leer eener vast bepaalde natuurlijke regeling van de geestvermogens in ons geestelijk bestaan, zijn geheel ondergeschikte zaken en slechts hulpmiddelen voor het hoofddoel. Dit hoofddoel is aan te toonen, dat al de werken der Godheid, die wij met onze zinnen en ons verstand kunnen omvatten, ons een stelsel ontvouwen, gegrondvest op hetgeen wij, bij gebreke van eenen beteren term, genoodzaakt zijn wetten te noemen, waardoor wij evenwel geen stelsel bedoelen, hetwelk onafhankelijk is van de Godheid of Haar buiten sluit, maar dat enkel eene bepaalde wijze van handelen aangeeft.’ Wij erkennen het, deze verklaring brengt ons eenigzins in onzekerheid. Zullen wij het boek naar deze verklaring beoordeelen, of naar 't geen de titel aankondigde (de Schrijver zegt: scheen aan te kondigen), en hetgeen de inhoud ons schijnt op te leveren? Deze toch is wel voor een gering gedeelte aan de neveltheorie, doch bijkans geheel aan de beschouwing van de voortbrenging der bewerktuigde Schepping en van 's menschen ontwikkeling door middel van Natuurwetten toegewijd.
Wanneer de Schrijver zich enkel had willen bepalen bij de stelling: ‘De Godheid handelt niet naar willekeur; in de Schepping heerscht orde; er zijn vast bepaalde eigenschappen der stof, die naar bepaalde wetten werken en volgens den Goddelijken Wil werken moeten;’ hij zou misschien eenen anderen weg van behandeling ingeslagen hebben, maar voorzeker niets geleerd hebben 't geen bij eene gepaste keuze van voorbeelden groote bevreem-
{==578==} {>>pagina-aanduiding<<}
ding zou hebben kunnen opwekken of redelijke tegenspraak uitlokken. Doch hij heeft onzes oordeels iets anders gewild. Hij heeft willen verklaren hoe de wereld en in die wereld ons planetenstelsel ontstaan, hoe op deze aarde planten en dieren voortgebragt zijn, en elkander in de geologische perioden hebben opgevolgd. Tegen zulk eene poging verzet zich het gevoel onzer beperktheid. En ziet daar eene tweede reden, waarom ons het boek niet behagen kon. Het was, in de eerste plaats, voor ons in de hoofddenkbeelden niet nieuw; het scheen ons, ten tweede, in zijne hoofdstrekking vermetel te zijn.
Na deze algemeene opmerkingen moet ik nog eenige bijzonderheden laten volgen. Heeft de Schrijver misschien in de behandeling van het onderwerp eene groote wijsgeerige scherpzinnigheid aan den dag gelegd? Heeft hij in de behandeling van het betoog eene voldoende bekendheid met de verschijnsels vertoond? Wij beginnen met de laatste vraag. Wij eerbiedigen natuurlijk de anonymiteit, waarachter de Schrijver, om ons onbekende, maar voor hem zeker voldoende redenen, zich verbergt. Maar daar wij hem niet kennen, moeten wij hem alleen uit dezen zijnen arbeid beoordeelen. En nu ontmoeten wij nergens in de ons meer bekende gedeelten des onderwerps eenige bewijzen, dat de Schrijver dieper in de kennis der Natuur is doorgedrongen, dan door lectuur van natuurkundige werken geschieden kan; nergens eenig blijk van eigen onderzoek: hier en daar misschien wel een blijk, dat hem dat eigen onderzoek ontbrak, en dat hij schreef over zaken, die hem alleen bij geruchte bekend waren. Wij willen niet spreken over het eerste meer algemeene of kosmologische gedeelte, de ontvouwing van ontstaan van het heelal of van de ligchamen in de ruimte, uit eenen vroeger diffusen en dampvormigen toestand; Astronomen mogen beslissen, of hier van de neveltheorie van laplace (of Sir w. herschell, volgens monck mason, No. 3, bl. 24) eene voldoende uiteenzetting gegeven is. Maar wat het overige gedeelte betreft, hetgeen het grootste gedeelte des werks beslaat, kan ons oordeel niet gunstig zijn. Mogen al sommige

{==579==} {>>pagina-aanduiding<<}
der misvattingen van minder belang zijn, of misschien aan schrijf- of drukfouten of bij de vertaling ingeslopene misslagen zijn te wijten, alle kan men toch op deze wijze moeijelijk verklaren. Zoo is b.v. de beschrijving van den vorm der staartvin bij de placoiden en ganoiden (I, bl. 65, 66) zoo onduidelijk, als men slechts verwachten kan van iemand, die uit boeken naschrijft, wat hij-zelf niet gezien heeft; op bl. 65 wordt de snoek onder de hedendaagsche visschen, die deze inrigting zouden bezitten, opgenoemd. Onvoldoende en onnaauwkeurig is de beschrijving der Pterodactyli, I, bl. 104; onwaar is het, dat bij de buideldieren de deelen, welke de beide halfronden der hersenen verbinden, ontbreken zouden, I, bl. 106, daar alleen het corpus callosum kleiner en min ontwikkeld is, dan bij andere zoogdieren; onwaar, dat de visschen een hart met twee kamers bezitten, II, bl. 25. Op bl. 71, IIde Deel, wordt de Phoca tot de Cetacea gebragt, en de laatste benaming als synoniem genomen van zee-zoogdieren. Op bl. 27 van datzelfde deel wordt de Myxine glutinosa dermate met den Amphioxus verward, dat men niet weet van welken visch gesproken wordt; terwijl alleen blijkbaar is, dat de Schrijver beiden niet behoorlijk heeft gekend. Hadden wij een modernen socrates, mij dunkt hij zou onzen Schrijver omtrent alzoo kunnen toespreken als de oude wijsgeer van Athene het glauco deed. Memorab., Lib. III, c. 6, πειρῶ κατεργάσασθαι ὡς μάλιστα τὸ εἰδέναι & βούλει
πράττειν.
Andere misslagen of onnaauwkeurigheden van minder belang, dienen echter niet om ons vertrouwen in den Schrijver te vermeerderen. I, bl. 56, worden de trilobiten een (sic) zeediertje genoemd, dat veel overeenkomst met onze tegenwoordige houtluis vertoont. Onder den naam van houtluis verstaan wij gewoonlijk Psocus pulsaorius, en met dit diertje hebben de trilobiten niet veel meer overeenkomst dan een olifant met een konijn. Waarschijnlijk echter bedoelde de Engelsche Schrijver niet den Psocus, maar een of ander Isopode, misschien wel Serolis Fabricii, welk dier door buckland in zijn Bridgewater Treatise, Pl. 45, fig. 6, 7, als een met de Trilo-
{==580==} {>>pagina-aanduiding<<}
biten overeenkomstige vorm afgebeeld is, hoezeer het daarmede geene ware verwantschap heeft. Wat de Schrijver door honderdvoet, I, bl. 55, verstaat, is ons onbekend. Bedoelt hij eene scolopendra, dan is de benaming van armen of draden, voor de pooten van dit dier, zeer onjuist. De benaming Mosasaurus komt niet, zoo als I, bl. 117 wordt opgegeven, van een Grieksch woord μωσα, maar van de rivier de Maas af, omdat het fossiele dier in den St. Pietersberg bij de Maas gevonden is, en conybeabe's landgenoot behoorde althans dien naamsoorsprong te kennen. De benamingen eoceen, mioceen en plioceen, door lyell ter onderscheiding der tertiaire formatiën gebezigd en ingevoerd, komen niet, zoo als I, bl. 122 gezegd wordt, van een woord, dat ledig (*) beteekenen
zou af, maar, zoo als elk, die lyell's werken kent, weten zal, van καινός nieuw, in tegenoverstelling van παλαιός; omdat in het eocene een begin der nieuwe (hedendaagsche) diervormen bespeurd wordt, in het miocene deze vormen, hoezeer talrijker, nog de minderheid uitmaken en in het pliocene in groote menigte voorkomen. πλειος, zegt de Schrijver, beteekent vol; plioceen zou dus, volgens zijne etymologie, vol en ledig tevens beteekenen!
Doch veelligt heeft de Schrijver in zijn betoog proeven gegeven van eene wijsgeerige juistheid, die aan vroegere geschriften van gelijke strekking ontbrak. Wij weten niet of het aan ons hapert, maar ook dit kunnen wij geenszins bespeuren. Van Natuurwetten b.v., een der hoofddenkbeelden van zijn geschrift, vormt hij zich eene onzes inziens weinig heldere voorstelling; want bepaaldheid kunnen wij toch niet toeschrijven aan 't geen hij I, bl. 16 daaromtrent zegt. In het eerst kwam het ons voor alsof de Schrijver de Godheid alleen in den aanvang werkzaam liet zijn, door het vaststellen van wetten. Het is blijkbaar de hoofdstrekking van het geheele betoog, dat alles in de Schepping volgens eenen natuurlijken ontwikkelingsgang afloopt, waarbij de Godheid slechts toeziet, maar niets regelt. Maar aan het slot des werks, II, bl. 199, doet hij het vroeger gestelde weder wankelen door van eene onderhouding van het stelsel, van

{==581==} {>>pagina-aanduiding<<}
eene verordening door Gods tegenwoordigheid te spreken, ‘opdat geene enkele wet ooit van de haar aangewezene rigting afwijke.’ (*) Waar hij, II, bl. 178, van het onuitsprekelijke geduld der Godheid gewaagt, maakt hij zich aan een anthropomorphisme schuldig, 't geen in eenen wijsgeerigen Schrijver van zijne denkwijze met geene consequente redenering bestaanbaar schijnt. Daar voor hem de uitingen van den geest slechts ‘uitvloeisels van de hersenen’ zijn, II, bl. 147, kan hij de beschuldiging van eene materialistische wijsbegeerte te zijn toegedaan, niet wel ontwijken; maar ook in dit opzigt vinden wij tegenstrijdigheden. Het meest echter bevreemdt ons, dat de Schrijver zich bij herhaling eenen weldadigen invloed belooft, die zijne théorie op de gevoelens en denkbeelden der menschen zal uitoefenen.
Na dit alles, nog met een enkel woord onze meening over de eigenlijke strekking van het vraagstuk, voor zoo ver het onze aarde betreft. Het onderzoek der Natuur heeft ons geleerd, dat de tegenwoordige toestand onzer aarde werd voorafgegaan door vroegere toestanden. Niet slechts de oppervlakte onzer aarde is veranderd, bergen en geheele bergketens zijn opgeheven, zee is in droog land, vaste grond in zeebodem herschapen; maar ook de dierlijke en plantaardige vormen, die op den grond en in de wateren leefde, zijn herhaalde malen veranderd. De overblijfsels, die van deze bewerktuigde wezens in de berglagen bewaard bleven, toonen ons dit. Dieren en planten zijn uitgestorven; vormen, die vroeger zeer talrijk waren, zijn langzamerhand verdwenen, andere kwamen in hunne plaats en werden wederom door andere vervangen. Eerst na vele omwentelingen, eerst na het uitsterven van vele vroegere dieren- en plantenvormen, ontstond de mensch. Nu zijn er twee wijzen mogelijk, waarop men deze zaken beschouwen kan. Men kan aannemen, dat langzamerhand de aarde voor vroegere bewoners ongeschikt werd, of dat deze in geweldige omkeeringen omkwamen. Beiden schijnt mogelijk, en meermalen zal

{==582==} {>>pagina-aanduiding<<}
het eene, plaatselijk althans, somtijds het andere het geval geweest zijn. Dat dieren uitsterven ook nog in historische tijden, weten wij uit den Dodo van het eiland Mauritius en den Solitaire van Rodriguez. Maar men weet niet, dat op deze eilanden thans nog vormen voorkomen, die als gewijzigde plaatsvervangers, door den loop der omstandigheden, uit die uitgestorvene vogelgeslachten voorkwamen. Dat de zoogdieren in de oudere formatiën ontbreken, dat zij eerst na de krijtformatie talrijke overblijfsels aanbieden, is overbekend. Dat geene tertiaire formatiën menschenbeenderen bevatten, is mede als algemeen besluit der geologische onderzoekingen gebleken. Neemt men nu eene voortloopende reeks van vervormingen aan, dan neemt men iets aan, dat ten hoogste mogelijk is, maar waartoe de analogie ons geene aanleiding geeft, en als noodwendige consequentie moet men het ontstaan van den mensch uit eenen lageren diervorm aannemen. Voor die consequentie is de Schrijver ook niet uit den weg gegaan. Hij spreekt (II, bl. 78) van de familie der apen, die zoo blijkbaar tot ons geslacht naderen, maar meent echter te moeten betwijfelen, of de bepaalde soort, van welke de mensch afkomstig is, wel ooit door de natuuronderzoekers is gevonden. De apen-zelve stammen van lagere dieren af; de kikvorschen schijnen eenen ‘nederigen’ (lagen) zijtak te zijn van de lijn, die in de Primaten (de apen) eindigt. - Neemt men daarentegen het ontstaan van het menschelijk geslacht, als een geologisch nieuw tijdvak aan, dan is er geene reden om de schepping van nieuwe soorten te ontkennen. Eene reeks van achtereenvolgende scheppingen is wel vreemd, maar eene verklaring van de opvolging der dier- en plantenvormen uit succesieve ontwikkeling is geheel willekeurig. Zij kan nooit anders dan eene voorstelling zijn, die voor geen
betoog vatbaar is, maar die dan eerst aan den dierkundige eenige voldoening geven kan, wanneer zij op eene diepe kennis van de dierlijke bewerktuiging gegrond is. Evenwel tot nog toe is er geen grond om zulk eene schets zelfs voor mogelijk te houden. De typus der gewervelde dieren

{==583==} {>>pagina-aanduiding<<}
ontstaat niet uit dien der Mollusken, en tusschen eene Sepia en een Petromyzon bestaat een grondverschil, dat, evenmin door de hooge bewerktuiging van het eerste als door de lage van het laatstgenoemde dier weggenomon wordt.
Over No 2 afzonderlijk te spreken, achten wij, na deze lange aankondiging minder noodig. Wij laten dan ook den Acarus Crossii rusten. Het werk van den Heer monck mason (No. 3) had misschien onvertaald kunnen blijven. Hiermede willen wij niet zeggen, dat het niets belangrijks bevat. Integendeel het bevat veel, 't geen ten volle onze opmerking verdient, veel waaraan elk onbevooroordeeld lezer gewigt zal hechten. Maar de Schrijver heeft er in No. 2 geene melding van gemaakt. De Vertaler zegt omtrent dit stilzwijgen in zijne Voorrede van No. 2: ‘Ofschoon dit vreemd moge voorkomen, konden wij van eenen man, zoo als de Schrijver der Sporen is, niets anders verwachten. Zoo als hij zelf in deze Antikritiek uitdrukkelijk verklaart, beweegt hij zich geheel op een zuiver wetenschappelijk terrein; alle tegen hem gerigte bewijsgronden, die uit andere bronnen, dan uit de wetenschap, uit het onderzoek der Natuur-zelve geput zijn, verschillen zoo geheel en al van de zijne, zijn daarmede... zoo ongelijkslachtig, dat er aan geene tegen elkander overstelling te denken valt, en uit dien hoofde worden zij dan ook door hem volstrekt niet aangevoerd.’ Dat is een hard oordeel van den Vertaler over No. 3, en misschien een onjuist oordeel tevens. Maar zoo hij het werkelijk in volle overtuiging nederschreef, waarom vertaalde hij dan dat boek?

j.v.d. hoevén.





Kores. Historisch chronologisch onderzoek naar den tijd der Babylonische Ballingschap. Door Dr. J.G. Ottema. Te Leeuwarden, bij G.T.N. Suringar. 1850. In gr. 8vo. 94 bl. f 1-:

De beoefenaars der oude geschiedenis hebben steeds

{==584==} {>>pagina-aanduiding<<}
groote moeite gehad, om de berigten des Bijbels en die der Grieksche Schrijvers omtrent Babylon met elkander overeen te brengen. Men ging daarbij steeds van het vaste denkbeeld uit, dat kores, die aan de Joden vergunde stad en tempel te herbouwen, niemand anders was dan cyrus, de stichter der groote Perzische Monarchie. Hieruit ontstonden echter groote zwarigheden. De Chaldeeuwsche Monarchie wordt in den Bijbel als geweldig groot en magtig afgeschilderd, doch bij herodotus, die toch over de geschiedenis van Voor-Azië zoo naauwkeurig is, leest men niets daarvan; de Bijbel spreekt van een inval der Chaldeeuwen in Egypte, doch ook hiervan zwijgt herodotus, die zelf Egypte bereisd en de geschiedenis van dat land met veel belangstelling onderzocht heeft; de jaarweken bij daniël komen met de gewone tijdrekening volstrekt niet uit, enz. Deze en dergelijke overwegingen hebben den Hertog van Manchester opgewekt, om de vraag van voren af aan te behandelen; en eens ernstig te onderzoeken, met welk regt kores en cyrus voor denzelfden persoon gehouden worden. Het antwoord was, dat dit alleen op de meening van flavius josephus steunt, en dat deze zijn gevoelen eigenlijk niet bewijst. Hierop zelf alles van voren af aan nagaande, heeft de geleerde Brit de gevolgtrekking gemaakt, dat de groote cyrus geenszins met den kores des Bijbels, maar met nebucadnesar moet gelijkgesteld worden, en dat dus de Joden door den grooten cyrus in ballingschap gevoerd zijn. Door eenige recensiën van het Engelsche werk op de vraag
opmerkzaam gemaakt, heeft onze vaderlandsche geleerde, Dr. ottema, hetzelfde onderzoek zelfstandig ondernomen, en zijne uitkomsten, die soms, en met regt, van die des Engelschmans afwijken, in het aangekondigde werkje nedergelegd. Wij zullen hier kortelijk den inhoud van dit belangrijke geschrift mededeelen, en vervolgens eenige zwarigheden, die ons nog zijn overgebleven, opgeven, in de hoop, dat het den Schrijver gelukken zal, ook deze goed uit den weg te ruimen.
In § 1 vraagt ottema: wie is kores? In § 2 wordt

{==585==} {>>pagina-aanduiding<<}
deze vraag beantwoord: kores is cyrus niet. In § 3 wordt bewezen, dat kores dezelfde is, die in, den Bijbel ook wel genoemd wordt darius, de zoon van ahasuerus; en in § 4, dat hij was darius, de zoon van xerxes en amestris (esther), wiens korte regering bij de Grieken onopgemerkt is gebleven, hoezeer hunne onzekerheid in het overeenbrengen van den dood van xerxes en het begin der regering van artaxerxes duidelijk toont, dat artaxerxes niet dadelijk na den dood van xerxes is opgevolgd. In § 4 vraagt ottema: wie de Chaldeën waren? en komt tot de gevolgtrekking, dat de Chaldeën des Bijbels eigenlijk dezelfden zijn als de Perzen van herodotus. In § 6 wordt dan besproken, dat dus de koningen der Chaldeën in den Bijbel met de eerste koningen der Perzen bij herodotus overeenkomen. Dit wordt verder uitgewerkt in § 7, waar wordt aangetoond, dat nebucadnezar I. dezelfde is als cyrus. Volgens § 8 is dan nebucadnezar II. dezelfde als cambyses. Volgens § 9 is belsazar dan smerdis, en tevens pseudo-smerdis; daar daniël het bedrog van pseudo-smerdis niet geweten heeft. Volgens deze gegevens wordt in § 10 de Chronologie der ballingschap behandeld, die met eene tijdrekenkundige tabel wordt opgehelderd. § 11 handelt over ezra en nehemia. § 12 over
de Profetie van danïël en de berekening der jaarweken. Hierop volgt weder eene tabel van de jaren der jubelperiode, waarin het leven van jezus valt. Vervolgens wordt in § 13 de tijdrekening van de geschiedenis des Israëlitischen volks behandeld, of liever de geheele tijdrekening van het Oude Verbond; want I. handelt over de tijdrekening vóór den zondvloed; II. over die der aartsvaders tot op den uittogt uit Egypte; III. over die van het Israëlitische volk tot aan de scheiding der beide rijken; IV. van de koningrijken van Israël en Juda tot aan de Babylonische ballingschap; V. van de Babylonische ballingschap zelve en de latere tijden. Alles wordt besloten met eene tijdrekenkundige tabel van den uittogt uit Egypte tot op de voltooijing des tweeden tempels.
Ziet hier den korten inhoud van het werk. Wij hopen,

{==586==} {>>pagina-aanduiding<<}
dat menigeen er door mag aangespoord worden, om het boekje te lezen; te meer daar het zeer duidelijk geschreven is en de tabellen telkens een zeer gemakkelijk overzigt geven. Tans willen wij nog kortelijk mededeelen, welke zwarigheden ons zijn overgebleven.
Op blz. 8 zegt ottema, dat de Flaviaansche voorstelling van de geschiedenis der ballingschap op niets berust. Dit is al te sterk. Zij berust op de overeenkomst in de jaren, volgens berosus, van nabuchodonosor tot op cyrus verloopen, met de tijdsbepalingen der Joodsche geschiedenis. Veel hewijst dit zeker niet, maar toch meer dan niets.
Verder staat op blz. 8, dat in het verhaal bij daniël niet het minste gevonden wordt, dat ons aan eene belegering laat denken. In daniël v:28 wordt echter wel iets dergelijks gevonden. Volgens herod. I, 191 vierden de Babyloniërs ook juist een feest, toen de stad werd ingenomen. Daarenboven is belsasar des nachts, in Babel vermoord; en volgens herod. III, 30, 76, 77, 79 is pseudo-smerdis in Suza vermoord, en waarschijnlijk over dag.
De opgave der regeringsjaren van evil-merodach en niglissar is in strijd met die op blz. 6.
Blz. 11 wordt gezegd, dat de Joden na de ballingschap niet meer noch in zoo grooten getale in het Perzische rijk aanwezig waren. Dit is onjuist; want ook Palaestina behoorde tot het Perzische rijk. Ook bleven immers de meesten liever in de landen, waar zij nu eenmaal woonden?
Blz. 12. Ik zie in esther iv:8 niets van de harde gevangenis en verdrukking, waarin de Joden zouden geweest zijn.
Blz. 25. Nepos is geen autoriteit, want wat hij niet uit thucydides haalt bederft hij gewoonlijk. Ik twijfel evenwel, of die geheele brief wel echt is. Zie thucyd. I. 22. Die redevoeringen durft verzinnen, maakt ook met het verdichten van brieven geen zwarigheid.
Blz. 29. Chaldeën en Perzen zijn een en hetzelfde volk. Xenophon, wiens Cyropaedie in zulke dingen toch

{==587==} {>>pagina-aanduiding<<}
wel eenig geloof verdient, daar hij zelf in die streken geweest is, spreekt van een bergvolk, Chaldeën genaamd, dat aan Armenië grensde. (Cyrop. III, ii, 7.) Dit komt merkwaardig overeen met jesaia xiv:13, xxiii:13.
Op blz. 30 zegt ottema, dat cyrus een einde maakt niet aan een Chaldeeuwsch, maar aan een Assyrisch rijk. Wij vinden evenwel reeds vroeger in den Bijbel onderscheid gemaakt tusschen Assur en Babel als twee verschillende rijken. Zie II Kon. xx:12.
Op blz. 132 wordt melding gemaakt van een brief in het Syrisch. Het is merkwaardig, dat hier Syrisch (Arameesch), geen Assyrisch vermeld wordt. Syrië (Aram) en Assyrië (Assur) zijn toch waarlijk niet hetzelfde. Thucyd. iv, 50 spreekt van een Perzische nota met Assyrische letters geschreven.
Op blz. 56 wordt gezegd, dat de profetiën omtrent den val van Babylon op alexander van Macedonië doelen. Dit is in strijd met jesaia xiii:17, en met het zwijgen der geschiedenis over eene belegering van Babel door alexander. Moet hier niet veeleer, zoo de verovering van Babel door cyrus niet in aanmerking komt, aan die door darius hystaspes (herod. III, 150-160) gedacht worden?
Blz. 39. Nabokolassar en ilvarodam hebhen zoo veel overeenkomst met nebucadnezar en evil-merodach, dat het waarlijk voor de hand ligt, deze namen voor dezelfde te houden.
Op blz. 46 zoekt ottema jerem. lii:31 zóó te verklaren, dat evil-merodach slechts één jaar zou geregeerd hebben. Men kan de woorden: in het jaar zijns koninkrijks, echter ook verklaren: in het jaar, waarin hij koning werd. Uit vs. 33, 34 schijnt althans te blijken, dat die regering niet zoo heel kort geweest is. Zie ook blz. 6 en blz. 10 van ottéma.
Op blz. 56 staat voor den slag bij Carchemis het jaar 544 en op blz. 58 voor den inval van cambyses in Aegypte het jaar 504. Dus zouden er tusschen die twee gebeurtenissen 40 jaren verloopen zijn. Volgens herodotus II, 159 schijnt necho kort na zijnen inval in Syrië

{==588==} {>>pagina-aanduiding<<}
gestorven te zijn. Stellen wij 6 maanden daarna. Hierop regeerde psammis 6 jaren. Apries 25 jaren. Amasis 44 jaren. Psammis 6 maanden. Dit geeft 76 jaren. Dus komen wij 36 jaren te kort.
Deze zwarigheden zijn mij onder het lezen voorgekomen. Zij nemen niet weg, dat ik het boekje zeer hoog schat en het allen liefhebberen der oude geschiedenis durf aan te bevelen.

d. burger, jr.




Iets over den titel van Vee-arts en den toestand der Veeartsen hier te lande. Door F.T. Hekmeijer, Vee-arts der Eerste Klasse, Paarden-arts bij de Koninklijke Militaire Academie te Breda. Te Amersfoort, bij W.J. van Bommel van Vloten. 1850. In gr. 8vo.. 20 bl. f :-25.

Het onderwerp, dat hier op weinige bladzijden wordt behandeld en overgedrukt is uit den 3den Jaargang van het Repertorium, hetwelk de Schrijver met Dr. a.m.w. van hasselt uitgeeft, betreft niet enkel den titel van veearts, maar tevens de vrijheid, die elk in Pruissen heeft, om met het aannemen van dien titel tevens de praktijk er van uit te oefenen. Die vrijheid werd, gelijk bekend is, verleend bij een besluit van den voormaligen Pruissischen Minister eichhorn; een besluit, dat in Duitschland hevigen tegenstand heeft ondervonden, en het voorstel van het Pruissisch Collegie van Landhuishoudkunde heeft uitgelokt aan dien Minister, om dien vrijdom weder in te trekken. De Heer hekmeijer ontleent hieruit aanleiding, om op denzelfden toestand der vee-artsenijkunde hier te lande te wijzen. Ook hier kan ieder, wien het slechts lust, zich een patent voor eenige Guldens aanschaffen, dat tot de uitoefening der vee-artsenijkunde de vrijheid geeft. Onder den vorigen Minister van Binnenlandsche Zaken, schimmelpenninck, zoo meldt de Heer hekmeijer vervolgens, scheen er eenige hoop te bestaan, dat de uitoefening van dezen belangrijken tak der genees-
{==589==} {>>pagina-aanduiding<<}
kunde alleen aan wetenschappelijke vee-artsen zou worden opgedragen; doch eene beschikking van den voorlaatsten Minister, genomen op eene Memorie door eenige vee-artsen ingediend, stelde die hoop te leur. Daarbij toch bleef de vrijheid in werking, om de vee-artsenijkunde met een patent uit te oefenen, onder voorgeven, dat niet op alle plaatsen, in alle landbouwende gemeenten onzes vaderlands, door geëxamineerde vee-artsen in de behoefte worde voorzien, en ook de landman-zelf bij voorkeur onwetenschappelijke, alleen gepatenteerde veeartsen voor zijn ziek vee gewoon is te raadplegen. Zoo is het verschijnsel niet zeldzaam, dat een
mislukte herbergier, een onnoozele hoefsmid, van zulk een patent voorzien, boven den wetenschappelijken vee-arts in steden en dorpen voor het behandelen van ziek vee den voorrang heeft. Te regt wijst de Heer hekmeijer als tegenhanger op het voorbeeld van België, alwaar de studie der vee-artsenijkunde niet alleen aangemoedigd, maar, bij eene goede wet, hare uitoefening aan bekwame, door strenge examina beproefde mannen veroorloofd wordt. Het kwaad van het misbruik hier te lande is, naar de meening van Rec., niet enkel gelegen in het geldelijk nadeel, dat de landbouwer hierdoor jaarlijks lijdt, zoo als de Heer hekmeijer meent, omdat menig ziek vee, veelal voor herstelling vatbaar, aan eene verkeerde behandeling nu wordt opgeofferd. Maar er bestaat nog eene andere drangreden, door den Heer hekmeijer minder genoemd, die het wenschelijk maakt, dat eerlang, bij de verbeterde geneeskundige staatsregeling, welke men van den tegenwoordigen Minister van Binnenlandsche Zaken weldra mag verbeiden, de vrijheid, om krachtens een gewoon patent de vee-artsenijkunde uit te oefenen, worde ingetrokken. Het is de zorg voor de gezondheid der burgeren, het is de bevordering der wetenschap, welke de regering behoort ter harte te nemen. Zoo kunnen, om voor het eerste punt een voorbeeld bij te brengen, heerschende Epizootiën, besmettelijke ziekten van het vee: het miltvuur, den kwaden droes enz., bij het ver-
{==590==} {>>pagina-aanduiding<<}
zuimen van voorbehoedende maatregelen, door de wetenschap aan de hand gegeven, of bij eene ondoelmatige geneeswijze voor den mensch, hetzij door onmiddellijke besmetting, hetzij door het gebruik van slecht vleesch, onzuivere melk en dergelijke gevaarlijk worden. Talloos zijn de voorbeelden omtrent het nut, hetwelk hier de wetenschappelijke vee-arts, tegenover den onbedreven en onkundigen, stichten kan. Maar ook de wetenschap eischt, dat alleen aan
wetenschappelijke mannen, aan onpartijdige en strenge examina onderworpen, de uitoefoning der vee-artsenijkunde toevertrouwd worde. Geen nood, of door zoodanigen maatregel zal de studie er van, aan onze Rijks-instelling, die jaarlijks vele duizenden guldens kost, meer en zoodanig aangemoedigd worden, dat binnen weinige jaren op alle plaatsen in de behoefte van vee-artsen kan worden voorzien. Door eene gepaste aanmoediging dezer studie moet de geheele geneeskundige wetenschap winnen. Daar toch is het dan mogelijk, dat, door het zamenwerken van vele studenten, experimenten op dieren worden ondernomen, die een heldere lichtstraal kunnen werpen in zoo vele duistere zaken van het gezonde en zieke leven bij den mensch, in de verklaring van de werking van zoo vele geneesmiddelen. Trouwens wat eene getrouwe studie en toepassing der vergelijkende ontleed-, natuur- en ziektekunde op de geneeskunde van onze dagen heeft verrigt, getuigt het groote nut, hetwelk onze kunst reeds van de onmiddellijke en inductive waarneming, van de onvermoeide pogingen, in de voornaamste vee-artsenijkundige inrigtingen van Europa in het werk gesteld, reeds heeft mogen verwerven. Mogen dan ook het betoog van den Heer hekmeijer en de wensch van Ref, bij allen, die hier magt en invloed bezitten, een geopend oor, eenen welwillenden zin vinden!

p.

Scheikunde voor den beschaafden stand en het fabriekwezen, door J. Girardin, Hoogleeraar in de Scheikunde

{==591==} {>>pagina-aanduiding<<}
enz. Tweede druk. Vijf Afleveringen. Te Gouda, bij G.B. van Goor. 1850. In gr. 8vo. 478 bladz. De prijs van elke aflevering (die acht of negen in getal zullen zijn) is bij inteekening f 1-:

Het is bekend, dat het werk van girardin lessen bevat over scheikunde, welke hij in de Zondagschool te Rouaan gegeven en later door den druk openbaar gemaakt heeft. De algemeene bijval, welke het boek mede in Duitschland, Rusland en Engeland heeft ondervonden, is ook hier te lande niet zonder weerklank gebleven. Immers de eerste Nederduitsche uitgave, waarvan vroeger (Vaderl. Letteroefeningen, 1845, bl. 674) eene aankondiging is gegeven, heeft nu reeds eenen herdruk noodig gemaakt, waarbij de laatste oorspronkelijke uitgave, met de daarop gevallen aanmerkingen, is gevolgd. Rec. kan zich bij de aankondiging van deze tweede uitgave van eene inhoudsopgave gevoegelijk onthouden, daar die in het algemeen niet van de vorige verschilt, gelijk ze bij de vroegere beoordeling is opgegeven. Het werk, gelijk het nu verschijnt, geeft een goed overzigt van onbewerktuigde en bewerktuigde scheikunde, bevat vele geschiedkundige bijzonderheden van sommige grondstoffen en bereidingen, en werpt hier en daar eenen blik op het wetenschappelijk leven van enkele geleerden, die zich in de scheikunde eenigen naam hebben verworven, en heeft door de bijvoeging van een aantal in den tekst gebragte houtsneê-figuren tot toelichting van de meeste onderwerpen veel gewonnen. Mag Rec. dan over het geheel zijn gevoelen omtrent het nut van dit werk uitspreken, voor zoo ver dit de uitgekomen afleveringen hebben doen opmaken, dan acht hij het tot leering en onderhoud voor den beschaafden stand, welke zich ook met de toepassing der scheikunde op het fabriekwezen wenscht en behoort bekend te maken, meer geschikt, dan tot onderwijs van den fabrikant-zelven. Voor dit laatste oogmerk toch dringt het in de toepassing van de scheikundige waarheden niet diep genoeg in de bijzonderheden. De

{==592==} {>>pagina-aanduiding<<}
fabriekant kan daaruit voor de verschillende takken van industrie niet die volledige kennis putten, welke hij voor zijn vak noodig heeft. Tot bewijs van deze uitspraak zal Rec. uit de vele opmerkingen, bij de lezing van het werk gemaakt, slechts enkele voorbeelden bijbrengen. Moeijelijk b.v. zal de fabriekant zoo min als de verbruiker van chroomzuur lood, aangaande deze verwstof voldoende inlichting verkrijgen uit de weinige regelen, waarmede dit onderwerp, bladz. 330 wordt afgehandeld. Dit is ook het geval ten aanzien van het loodwit, bl. 361. Hierbij komt, dat het aldaar opgegeven kenmerk van zuiverheid, oplosbaarheid namelijk in salpeterzuur, slechts dan waarde kan hebben, als men vooraf overtuigd is, dat het loodwit niet is vervalscht met krijt. - Bij het zink wordt zeer oppervlakkig en als ter loops over het zinkwit gehandeld en onder den naam van koolzuur zink aangeduid. Vreemd is het, bij deze gelegenheid, bl. 362, van een voorstel te hooren gewagen, door zekeren courtois, in 1782, aan de Academie te Dyon gedaan, om het loodwit door zinkwit te doen vervangen, als eenen wensch; die thans nog niet vervuld is. Is het dan aan den Vertaler in 1850 niet bekend, dat, na de welgelukte proeven van le claire, er sedert 1844 reeds te Parijs eene fabriek van zinkwit in werking is, en bij ons te lande almede er eene is opgerigt? Daarbij komt het Rec. onverklaarbaar voor, hoe hij, zonder eenige aanmerking, de woorden van girardin heeft kunnen vertalen, waar deze verzekert, dat het Hollandsch loodwit op één deel, met 3-7 deelen zwavelzure baryt is vermengd. - Bij het fineren (affineren) van zout door middel van zwavelzuur, bl. 387, mogt wel vermeld zijn geworden, dat de kostbare platina-toestellen bijna overal door die uit gegoten ijzer zijn vervangen. Tot dus verre de onbewerktuigde
scheikunde. Voor zoo ver uit de vijfde aflevering, welke met de organische scheikunde aanvangt, is op te maken, is ook hier het werk van oppervlakkigheid in de toepassing niet vrij te spreken. Zoo vindt men hier, onder zuringzuur, bl. 415, omtrent de berei-
{==593==} {>>pagina-aanduiding<<}
ding van zuringzuur zout alleen gewag gemaakt van oxales- en ramex-soorten, maar geenszins van de overvloedige bereiding van dit zout, zoo als in de vitrioolfabrieken van Engeland en Frankrijk zelfs, uit zetmeel of suiker en salpeterzuur. Wij hadden gewenscht, dat de Vertaler althans in die leemten hadde voorzien. Is bij het lezen van de aankondiging de vertaling nog niet afgedrukt, zoo kan hierin nog worden voorzien, al ware het dan ook door aanteekeningen achter het werk. Daarbij brengen wij nog andere min juiste plaatsen onder des Vertalers aandacht. B.v.: zou de klaproos, niet alleen morphine, maar zelfs codeïne en narcotine bezitten (bl. 434)? Is voor Brijonia de naam van dolbessenhout juist? Zal door vischdoovend maanzaad wel algemeen de vrucht van anamirta cocculus - onze kokkelkorrels worden verstaan? Bl. 451 wordt glucose korrelvormige suiker genoemd. De glucose is evenwel onze vruchtensuiker, welke voor cristallisatie volstrekt onvatbaar is, terwijl de suiker, die als korrelvormige conglomeratiën voorkomt, door den naam van druivensuiker wordt onderscheiden. Bl. 469 wordt gesproken van meel en zetmeel van verschillende hoedanigheid. Zetmeel intusschen, waaruit ook verkregen, bezit altijd dezelfde eigenschappen. De Schrijver bedoelt: zetmeel uit verschillende plantensoorten. Rec. behoudt zich voor, wanneer alle de afleveringen in druk zullen zijn verschenen, op de scheikundige waarde van het werk, vooral met
betrekking tot zijne geschiktheid, om tot leering van den beschaafden stand te dienen, te zullen terugkomen. Voorloopig mag hij het tot dat einde elk aanbevelen. Ieder zal er, voor hoofd en hart beide, voedsel vinden. Druk, papier en de houtsneê-figuren verhoogen de waarde van het werk, dat overigens door den geringen prijs zich te meer aanbeveelt.

p.




De Kiezersclub van Kijvenheim, oorspronkelijke Roman uit onzen tijd, door Anzelmus. Te Utrecht, bij Dannen.

{==594==} {>>pagina-aanduiding<<}
felser en Doorman. 1849. In gr. 8vo. 213 bl. f 2-33.

Schoon Referent tot hen behoort, die de laatstelijk plaats gehad hebbende herziening der Grondwet van harte hebben toegejuicht, en naar de invoering van in haren geest ontworpene organieke wetten welmeenend verlangen, zou hem dit niet verhinderen een werk ter lezing en bepeinzing aan te bevelen, hetwelk eene tegenovergestelde strekking had; indien slechts zulk een werk het bewijs met zich droeg, van geschreven te zijn met opregtheid, helderheid van geest, vindingskracht en zuiverheid van smaak. Doch deze vier vereischten ontbreken hier doorgaans.
Het is geene opregtheid, als men tegen de regtstreeksche verkiezingen zijne lezers zoekt voorin te nemen, door toestanden te verdichten, die volstrekt niet hebben bestaan, en door zelfs de regtstreeksche verkiezingen door stembevoegden te doen ontaarden in een ontijdig ingevoerd algemeen stemregt, waarvoor geene Natie rijp is, dan die tot in hare laagste klassen tot de hoogste ontwikkeling niet slechts naar het verstand, maar ook naar het gemoed, door godsdienst en zedelijkheid, is opgeklommen. Het is geene opregtheid geheel de herziening der Grondwet toe te schrijven aan den invloed der Jezuïten, waardoor de onnoozele liberalen zouden zijn medegesleept, en breed uit te meten van het groot aantal Roomschgezinden, hetwelk door de regtstreeksche verkiezingen in de Staten-Generaal is gebragt, terwijl men zich eerder verwonderen moet, dat dien ten gevolge niet meerdere belijders van de door den Schrijver zoo gelaakte kerkleer in de Vertegenwoordiging hebben zitting genomen. Ja! het is meer, het is erger dan onopregtheid, den ijver voor Protestantsche beginselen als masker te bezigen, waarachter zich het steilste conservatisme, de verst gedreven reactiezucht verbergt. Dit is juist een handelen in den aan anderen toegekend wordenden geest.

{==595==} {>>pagina-aanduiding<<}

Er straalt ook in dit boek geene helderheid van denkbeelden door, althans niet, waar het op de hoofdzaak aankomt. Gegrond is de aanmerking op de beursspeculatie, gegrond is de aanbeveling van landöntginning en dergelijk; maar het valt te betwijfelen of het fabriekwezen zulk een onbepaalden afkeur verdient, als de Schrijver er aan schenkt op bl. 199. Dat het ontginnen der nog woest liggende heidegronden wenschelijk is, zal ieder hem toegeven. ‘Maar,’ zegt hij, ‘geen kiesstelsel, geene vrijheid van onderwijs, geene vrijheid van godsdienst brengt redding aan.’ Op zich-zelve zeker niet; doch eveneens kan men zeggen: ‘Het Christendom brengt geene redding. Neen! de mènsch moet geheel hervormd en gelouterd worden. Men predike geen Evangelie meer: want wat baat het, als men er toch niet naar handelt?’ Eveneens kunnen geene grondwettige regten en vrijheden iets goeds uitwerken, indien men er geen of een verkeerd gebruik van maakt; doch waar die regten en vrijheden ontbreken, daar is de gelegenheid tot verbetering afgesneden. De Grondwet kan alleen den weg banen, de staatsburgers moeten dien weg leeren inslaan. En dit is reeds aanvankelijk geschied. In welk een afgrond van ellende, die een staatsbankroet bijna onvermijdelijk maakte, hadden onze gefiltreerd gekozen vertegenwoordigers ons gestort! Hoe was de staatshulk, door het volhardingsstelsel van vroegere Ministers, op blinde klippen vorzeild en schier te borsten gestooten! - En hoe heeft men thans reeds eene vrijmoediger sprekende en handelende vertegenwoordiging! - Is niet alles gedaan, wat reeds had behooren gedaan te zijn, wat is er toch reeds veel verrigt, in weerwil van de openbare en geheime tegenwerking van zoo veel aanzienlijken in den lande, aan welker, tegen den nieuwen staatsvorm steeds worstelende en de hooge Regering dwarsboomende partij, de Schrijver zich aansluit!
Eindelijk missen wij hier vindingskracht en zuiverheid van smaak. Kan het vinding heeten, dat men 146 bladzijden lezen laat, even alsof het de verdichte ge-
{==596==} {>>pagina-aanduiding<<}
schiedenis-zelve ware, en dan op bl. 147 in een boek van 213 bladz. verklaart, dat het alles maar een droom was; terwijl weder van het verdere onderscheidene bladzijden met bespiegelingen worden gevuld! Verraadt dit tevens geenen wansmaak? En wat vinden wij dan nog in dien zoogenaamden droom? Allerlei parodiën op de regtstreeksche verkiezingen, gepaard met miskenning van onzen landaard, ja geheel mislukte copiën van een, uit een aesthetisch oogpunt, vrij verdienstelijk origineel, waarbij het onderscheid tusschen den meester en den kladschilder in het oog valt. Hoe verkeerd in menigerlei opzigt ook le Juif errant van eugene sue zij; bij dedezen is de schildering van dien gemaskerden optogt met le bon homme choléra en het daarop volgende bacchanaal met het duel à l'eau de vie een meesterstuk vol van waarheid; een getrouw beeld van den diepgezonken zedelijken toestand der mindere klassen te Parijs. Voegt hij er al een persoon bij in, die tot de Kerk in eenige betrekking staat, het is een aan den sterken drank verslaafde koorzanger, maar geen geestelijke geen ordebroeder. Dezen zouden zich wel wachten voor dergelijke gezelschappen. De Schrijver van dit werk laat mannen van rang en opvoeding met den Pater r. en den Generaal der Jezuiten-orde, insgelijks tijdens het heerschen der cholera, zulk een bacchanaal vieren, en laat daarbij jonker snelbrand met den volksvertegenwoordiger lodewijk zulk een punch-duël voeren! En dat alles in ons land! Maar het was dan toen ook reeds een socialistischdemocratische Republiek!
Het is waar: alles wordt voorgesteld als een profetische droom. Doch naar ons inzien zijn het geene droomen van een profeet; maar van iemand, wiens brein in de koortshitte aan het ijlen is: aegri somnia in den vollen zin des woords.

Middelburg, 1850.

Mr. a.f. sifflé.





Haarlemsche vertellingen uit den ouden tijd, door Dr. d.j.

{==597==} {>>pagina-aanduiding<<}
Veegens. Te Amsterdam, bij J.F. Schleijer. 1850. In gr. 8vo. VI en 172 bl. f 1-50.

De lezer ontvangt hier een viertal belangrijke historisch-romantische verhalen, in welke de geschiedenis op den voorgrond en de roman op den achtergrond staat. Zij maken hem nader bekend met de ontwaking onzes Vaderlands, uit den nacht van onkunde, dwaling en bijgeloof, en deszelfs ontwikkeling tot vrijheid en zelfstandigheid door burgerdeugd en moed.
Het eerste verhaal geeft eene schets van den diep onkundigen toestand, waarin onze heidensche voorvaderen nog in de zevende eeuw verkeerden, en van de komst der eerste zendelingen in het Kennemerland.
Onze voorouders waren de dienst van wodan toegedaan. Wodan had veel behagen in menschenbloed, en voorts in boter, brood en andere offeranden. Zijne priesters waren niet minder bloeddorstig en hongerig en aarselden zelfs niet het bloed hunner kinderen aan den vermeenden god ten offer te brengen. Zij toonden daarin dienaren te zijn hunnen meester waardig. Er kwamen andere priesters, die ook bloeddorstig en hongerig waren, en ook offeranden verlangden, zoo als geschenken aan kloosters, aan kerken, en aan zich-zelven; doch dat waren onwaardige dienaren van hunnen Meester; want Deze verlangde geen bloed, maar slechts liefde; geene stoffelijke offeranden, maar alleen het gebed: het gebed, dat den biddende kracht en troost geeft en den aangebedene verheerlijkt.
Willibrord, een der voornaamsten onder hen, die de Christelijke godsdienst in deze Landen hebben ingevoerd, was de zoon van wilpis en oconia. Zijne moeder had gedroomd, terwijl zij zwanger was, dat de maan plotseling wies, en vol werd, en in haren mond viel. De priester, aan wien zij haar droomgezigt verhaalde, voorspelde haar eenen zoon, die het licht der waarheid in den nacht des ongeloofs zoude doen schijnen. - De diaken van willibrord, adelbert, was gezonden naar Ko-
{==598==} {>>pagina-aanduiding<<}
ning radbod, om dezen voor het Christendom te winnen; doch radbod bragt hem naar een kasteel, dat van goud en edelgesteenten schitterde en als het verblijf der zaligen van wodan werd voorgesteld. Adelbert sloeg een kruis, en in plaats van in een prachtig kasteel, op donzen kussens en drinkende den nectar der bergen, zaten de heidenen tot aan de ooren in een moeras: het kasteel was verdwenen. Ziedaar de hoogte, waarop de Christenen stonden, tegenover de aanbidders van wodan.
De zendelingen kwamen in eene algemeene vergadering bijeen, en adelbert sprak er, in dezer voege, over den Heer van hemel en aarde en het eeuwige leven:
‘Wie zijn de goden, die gij met het bloed van stieren en schapen meent te verzoenen? Beelden van hout en steen. Gij woont in een ellendigen hoek der aarde, waar gij honger en gebrek moet lijden, en de Christenen in een warm land, waar het overvloeit van houig. De Christenen beheerschen de wereld en gij moet bukken voor hunne wapenen. Gij denkt zuur bier te drinken in den hemel, uit schedels van vijanden, en de Christenen drinken, nu alreeds, de heerlijkste wijnen uit gouden en kristallen bekers. Hieruit zult gij kunnen opmaken, welk een leven de Christenen hier namaals zullen hebben, terwijl gij bestemd zijt om eeuwig te branden.’ - Aldus was de verkondiging van het woord des levens, waarin geschreven staat: ‘tracht niet naar de dingen die vergaan!’ en waarin gezegd wordt, dat ‘God is een God van liefde!’ - Daarop laat zich de Vola dan ook hooren:
‘Welaan, zonen van wodan! wien gij ontvliedt om den drank, die bedwelmt en ontzenuwt? Buigt den vrijen nek onder het juk; strekt zelve de handen uit naar de kluisters, voor u gesmeed; laat u begoochelen door Rome, dat u niet met het zwaard heeft kunnen overwinnen. Ik zeg u, de aanslag staat voor de deur; waakt op ten strijde!’ enz.
Elf eeuwen later vertoont dezelfde priesterstad nog hetzelfde goochelspel, en wil 't ook, door de aanbidding van heelden en afheeldsels, de nakomelingen der vereerders van wodan onder hot juk des bijgeloofs doen buigen. Als

{==599==} {>>pagina-aanduiding<<}
die oude Kennemers de oogen nu opsloegen, wal zouden ze zeggen, Christenen der negentiende eeuw?!
Ref. kon deze aanmerking niet onderdrukken, na de lezing van het eerste zéér boeijende, verdienstelijk geschrevene en aan het einde treffende verhaal.
Het tweede schetst de verstrooijing der Tempelridders en de opheffing hunner Orde. Deze Orde was rijk, en bestond uit de voornaamste edelen; zij was daarom gevreesd en benijd; de arme is alleen na dit leven te vreezen, wanneer hij 't getal dergenen vergroot, die tegen de magtigen getuigen. - Haarlem was toen een geheel andere stad, de mannen waren er dapper, gelijk nu; maar de vrouwen veroorloofden zich ook andere dan hunne wettige mannen te beminnen. Dat doen de Haarlemsche vrouwen van onze dagen voorzeker niet meer, en er heeft dus, in dezen, vooruitgang plaats gevonden.
Het derde verhaal geeft een tafereel van het ontzet van Haarlem (1426). De beschrijving is, even als die van het vorige verhaal, zeer los en natuurlijk, en geeft een getrouw denkbeeld van den toenmaligen tijd.
Het vierde bevat eene schets van het oproer te Haarlem, in 1444, gedurende den twist tusschen de Hoekschen en Kabeljaauwschen: eene zoo treurige als langdurige verdeeldheid, die den vader van den zoon, de moeder van de dochter scheidde en eigenlijk gevoerd werd, om slechts weinig belanghebbenden. Het is maar al te waar, dat burgertwisten en oorlogen veelal voortkomen uit de persoonlijke belangen dergenen, die aan het hoofd der zaken staan: de eenvoudige burger raakt er in betrokken, niet omdat hij er óók helang bij heeft; maar omdat hij in 't denkbeeld gebragt wordt er belang bij te hebben. Dit laatste verhaal, hoewel er ten gevalle van de roman, de geschiedkundige waarheid niet geheel in gehandhaafd is, mag als het best geslaagde worden beschouwd.
Ref. behoort tot dezulken, die de tegenwoordige romantische geschriften afkeuren, omdat zij hunne sloffen bij voorkeur zoeken in het diepe bederf des menschelij-
{==600==} {>>pagina-aanduiding<<}
ken gemoeds; geen ander doel schijnen te hebben, dan om te doen sidderen; maar vooral, omdat zij geen voedsel bevatten voor het verstand. Wij willen niet geacht worden hiermede den staf over alle de nieuwere romans te breken; maar in elk geval geven wij dan toch aan de historische roman den voorkeur, wijl beide verstand en hart daarin hun deel ontvangen.
De Haarlemsche verhalen laten zich genoegelijk lezen; ofschoon de intrigue, naar ons bescheiden oordeel, wat meer uitgewerkt had kunnen zijn: - niet voor ons, maar om des verdienstelijken Schrijvers wille; want, de vraag is: of onze schoonen en ook de gewone lezers wel ontvankelijk zijn voor zulke degelijke verhalen. Wij zijn daarom niet overtuigd, dat het debiet de moeite des Schrijvers waardiglijk zal beloonen; maar dat is dan ook voor ons eene reden te meer, om 't met nadruk aan te bevelen, zoo als we bij dezen doen; vooreerst om de verhalen-zelve, maar ten tweeden en niet minder om de vele en allezins naauwkeurige aanteekeningen, die van des Schrijvers geschiedkundige kennis, en van zijnen ijver in het opsporen van de gedenkteekenen onzes Lands, allergunstigst getuigen.
Hiermede zouden wij kunnen eindigen; maar dan zouden we den drukker en uitgever te kort doen, en daartoe is geene reden. Druk, papier, band, de correctie, de geheele uitvoering verdienen lof. Indien we eene aanmerking hebben, betreft zij het anderzins fraaije titelblad. Maar dat leeuwtje, hetwelk op zijne achterpooten huppelt, als een hond dansende naar den stok! Neen, zulk een leeuw, met geknipte staart en platte voorpoten, in zulk een hekwerkje, op een zoo klein voetstuk, dat het gevaar loopt er dadelijk af te huppelen, moge van eenig schild zijn genomen, en in dat tuintje nedergezet; maar past toch niet wèl op een titelblad, hetwelk eene allegorische voorstelling moet zijn uit tijdvakken toen er nog leeuwen waren vol kracht, en die leeuwen niet met ledige pooten stonden, veel minder op den dans naar iemands pijpen waren af te rigten. Misschien moet het

{==601==} {>>pagina-aanduiding<<}
lijstwerk de geschiedenis, en het leeuwtje de roman; het eerste den ouden tijd, het laatste den nieuweren tijd voorstellen. Als dat zoo ware, zouden we misschien er amen op zeggen; maar in het belang van het boek is het toch, zoo wij meenen, eenigzins jammer, dat het beeld van 's Lands fierheid en kracht op den titel niet beter is geplaatst of geslaagd. Het titelblad heeft dikwijls meer invloed op het lot van een boek, dan men wel denkt. Het lijstwerk echter van dit is geheel in overeenstemming met het karakter van deze Haarlemsche verhalen; men vindt er de geschiedenis, rijk in zaken en deftig in stijl. Zoo gelde dan onze aanmerking voor hetgeen zij is, en blijve het werk algemeen, doch bovenal den liefhebberen der geschiedenis aanbevolen.

l.h.v.




Napoleon's loopbaan door Mr. D.M. de Superville. Uitgegeven ten voordeele van den algemeenen armen binnen Middelburg. Te Middelburg, bij J.C. en W. Altorffer. 1848. In gr. 8vo. 44 bl. f :-50.

In 1769 geboren, was napoleon dertig jaren later eerste Consul van Frankrijk, vijftien jaren later een onttroonde Keizer, en met verachting bejegende balling. Eenige jaren later stierf hij, om wederom, naar het ligchaam, in zijne Keizerstad, onder het gejubel der menigte, de tranen van vele zijner braven, en de stomme verbazing van Europa vorstelijk te worden ingehaald, om onder de tropheën van zijne overwinningen te rusten, en zijn laatsten wil door het nageslacht te doen eerbiedigen. Nogmaals eenige jaren later verschijnt hij, naar den geest, op nieuw in datzelfde Frankrijk, om er andermaal den Consulzetel onder den naam van Voorzitter der Republiek, te bezetten. Inderdaad het getal dergenen, die lodewijk napoleon gekozen hebben, was maar gering; doch groot was het getal dergenen, die in hem napoleon verkozen. Gelijk zijn gebeente rust in de hoofd-
{==602==} {>>pagina-aanduiding<<}
stad, zoo werkt zijn geest in geheel Frakrijk, en zelfs de Voorzitter wordt door dien onzigtbaren geest als gedwongen om de hand naar eene Keizerlijke kroon uit te strekken. Zoo lang de geest van napoleon aan het stof was gebonden, moest hij van alle pogingen afzien; maar nu hij niet meer binnen muren is op te sluiten, beproeft hij nogmaals zijne kroon te hernemen en aan de nakomelingen te toonen, dat hij nog leeft en millioenen beheerscht.
De Schrijver heeft een aalmoes aan de armen willen schenken en als middel koos hij eene korte scherts van napoleon's loopbaan. Voor den penning, dien men op hét altaar der liefde nederlegt, ontvangt men eene aangename lectuur. Het stukje is in een verheven stijl, nagenoeg in poëtisch-proza geschreven, van daar dat er soms uitdrukkingen in voorkomen, die in het gekuischte proza niet te huis behooren; zoo als bijv. een gouden en ijzeren letterschrift; een helderen blaauwenden hemel; een benaauwd en te eng werelddeel; een bijten in het stof; een wurgëngel, en een zegekar, die kruiddamp ademt. Maar dit belet niet, dat het zich met genoegen laat lezen.
Onze aankondiging van dit geschriftje geschiedt vrij laat; doch dat is de schuld niet van Ref., maar van den uitgever en welligt voor het doel niet ongepast: - er nadert wederom een winter, en met deze naderen ook de behoeften der armen.
De typographische uitvoering geeft geene stof tot aanmerkingen.

l.h.v.





Verhandeling over den Overijsselschen Vee-stapel; in verbond beschouwd met de kulpmiddelen tot deszelfs verbeteringen en behoud, door J. Jennes. (Uitgesproken in de vergadering der Overijsselsche Vereeniging, tot ontwikkeling van Provinciale welvaart, van den 2 Maart

{==603==} {>>pagina-aanduiding<<}
1849, en uitgegeven door dezelfde Vereeniging.) Te Zwolle, bij J.J. Tijl. 1849. gr. 8vo. 93 bl. f 1-:

De verhandeling is bewerkt in uren die van drokke bezigheden overbleven. Maar die verontschuldiging vinden wij eenigzins onvoorzigtig, wijl de Schrijver, in het geschrift en op den omslag, meermalen als Schrijver of Vertaler voorkomt en dus nog al ledigen tijd schijnt te hebben. De stijl en redactie hebben verschooning noodig, zegt de Schrijver, en dat is waar, want de stijl is meestal duister en niet aangenaam, hoewel dan ook het onderwerp zich voor geen fraaijen stijl leent; maar eene goede pen doet zich, ook in het minste, als zoodanig kennen. De verontschuldigingen, in het naschrift, kunnen alzoo niet gaaf worden aangenomen en ook de zedigheid des Schrijvers, wordt door den omslag van het werkje, min of meer in verdenking gebragt.
De verhandeling levert eene korte schets van den Overijsselschen veestapel, waarin echter hoofdzakelijk het rund wordt behandeld, van hetwelk dan ook eene korte natuurhistorische beschrijving gegeven wordt. Meer bepaaldelijk wordt men bekend gemaakt met de eigenschappen en kenteekenen van voor vetwording en melkgeving het meest geschikte koeijen; voorts met de wijze waarop deze eigenschappen het best kunnen worden ontwikkeld en duurzaam in het ras behouden; namelijk door den invloed van de voortteling en van de voeding of levensonderhouding. - Zeer behartigenswaardig is de opmerking, dat beide eigenschappen aan eene goede koe toebehooren.
Het komt ons met den Schrijver voor, dat de veredeling van het ras moet geschieden door voortteling, dat is, door stieren van edele soort, door de hooiboeren of groote veehouders, en door voeding enz., door de kleinere veehouder. Beide middelen dienen aangewend te worden, maar op het laatste zouden we wel het meeste vertrouwen hebben, en dit des te meer aanbevelen, omdat hierbij tevens de verbetering der landen, de ontginning, mestbewaring, arbeid enz., op den voorgrond

{==604==} {>>pagina-aanduiding<<}
worden gesteld. Het zal overigens vruchteloos wezen, eenen Hongaarschen boer naar de Esquimoos te zenden, indien ze geene andere levensvoorwaarden in acht nemen. Maar de keuze van stieren moet door deskundigen geschieden; dit toont de Schrijver uitvoerig aan.
Onder de middelen tot behoud van den Veestapel, dient ook de zorg voor de gezondheid der runderen en het ware welligt een nuttig werk, over dit onderwerp een eenvoudig en voor den boer verstaanbaar geschriftje zamen te stellen. De longziekte moest ook in dit werkje voorkomen, als de grootste vernielster dier nuttige dieren. Het beste, wellligt eenigste middel om deze ziekte te weren, is voorbehoeding, en deze is in de verpleging, voedering, verzorging enz. der dieren; maar ook vooral in de keuze der stieren te zoeken. Eene te vroege kunstmatige voeding, dat is, de spening, mag, niet zonder belangrijke redenen, als eene aanleidende oorzaak worden beschouwd. Dat de longziekte zoolang aanwezig zou kunnen zijn, in de longen reeds zulke belangrijke processen zouden kunnen verloopen, zonder eenig merkbaar teeken, komt ons zonderling, ja ongelooflijk voor.
Ref. moet overigens lof toe brengen aan den Schrijver, die toont een werkzaam deel der vereeniging uit te maken; hij moet lof toebrengen aan de vereenigingzelve, die op zoodanige wijze de kring van hare werkzaamheden uitbreidt en hare werken dienstig maakt voor allen. Een veehouder of landbouwer, die meer wil bezitten dan den naam van boer, mag niet onbekend wezen met den inhoud van dit werkje.
De Schrijver komt ook hier, met eenige woorden, op het belang eener wetenschappelijke vorming van den vee-arts; woorden, die volkomen beaamd moeten worden, door ieder weldenkende, en die wij hopen, dat ook weêrklank zullen vinden bij hen, die bij magte zijn tot verbetering van den Vee-artselijken staat bij te dragen.
Druk en papier zijn tamelijk goed.

l.h.v.





{==605==} {>>pagina-aanduiding<<}

Boekbeschouwing.

Repertorium voor Buitenlandsche Theologie, uitgegeven door J.P. de Keyser, Predikant te Noordeloos, c.a. Jaargang 1850. Eerste Stuk. Te Utrecht en Meppel, bij W.H. van Heyningen. 1850. In gr. 8vo. f 2-:

Dit Tijdschrift, aan de wetenschappelijke beoefening der Godgeleerdheid gewijd, blijft voortdurend beantwoorden aan zijne bestemming, om de voornaamste buitenlandsche voortbrengselen en verhandelingen in dit belangrijke vak, hier bekend te maken. Het is een opmerkelijk en verblijdend verschijnsel, dat de Godgeleerde studie zich meer en meer aan de vorderende wetenschap aansluit, hetwelk, naar 't gevoelen van Ref., het eenige middel is, om in onzen tijd de Theologie op de hoogte te handhaven, die haar, in hare naauwe vereeniging met de dierbaarste belangen der menschheid, toekomt. Hield zij op, met de wijsgeerige, taal- en geschiedkundige wetenschappen gelijken tred te houden, zij zou dan gevaar kunnen loopen de achting, in welke zij staat, te verliezen, inzonderheid bij die denkende mannen, welke van overdrevene philosophische bespiegelingen teruggekomen, in haar den weg zien, om tot eene toenadering te komen van het geloof en het weten, van Godsdienst en Wijsbegeerte.
De verhandelingen en andere stukken, die in het Nummer van het Repertorium voorkomen, dat wij nu aankondigen, kunnen allen voor de bereiking van dit heilzame doel dienstbaar zijn. Vooreerst treft men hier nog een woord aan over het beginsel van het Gereformeerde leerbegrip, door Dr. baur, dat de zoo belangrijke beschouwingen over de geloofsleer der Gereformeerde Kerk, naar aanleiding van Dr. alexander schweizer's Reformirte Dogmatik, waardig besluit. Zeer opmerkelijk is de tweede verhandeling: over den Antichrist of Sektengeest;

{==606==} {>>pagina-aanduiding<<}
eene bijdrage tot de kennis der schaduwzijde van het Christendom in Noord-Amerika, door Dr. john w. nevin, Hoogleeraar in de Godgeleerdheid te Mercusburg in Pensilvanië. Doch wij moeten voornamelijk de aandacht vestigen op het zoo grondig geschreven stuk van g.l. hahn: Opmerkingen naar aanleiding van f.c. baur's kritische onderzoeking over de Kanonieke Evangeliën, hunne verhouding tot elkander, hun karakter en oorsprong. De slotsommen van de rigting, en de beweringen van de thans zoo veel besprokene Tubinger School, worden hier met scherpzinnige onpartijdigheid wederlegd; echter niet zonder de gegrondheid van sommige stellingen en onderzoekingen der Tubingers te erkennen. Onder de verslagen en berigten vindt men een uitvoerig verslag en beoordeeling van 't eerste deel van het belangrijke werk van Dr. k.w. ideler, Versuch einer Theorie des religiösen Wahnsinns, en eene aankondiging van een werkje, op nieuw naar den oudsten druk uitgegeven; namelijk dat van heinrigh dorpius, Die Widertäufer in Münster; Eene bijdrage tot de geschiedenis van het Communismus, in de XVIde eeuw.
Maar het stuk, dat het meest ons geboeid heeft en dat wij aan allen, die een der levensvragen van onze eeuw ter harte nemen, ten sterkste aanbevelen, is de korte, doch zaakrijke Verhandeling van Dr. e. zeller: over de betrekking der Theologie tot de Wetenschap in de Kerk; waarin de beginselen, die wij zoo even aanstipten, nader worden uiteengezet.
In de stukken van de twee deelen van het Repertorium, die in het vorige jaar, na onze aankondiging, uitkwamen, verdienen, om hunne voortreffelijkheid, bijzonder vermeld te worden:
Een woord over vrijheid van Godsdienst, ten opzigte van de betrekking der Kerk tot den Staat.
Dr. f. chr. baur, de Geschiedenis van het Protestantsche Mystieisme, en zijne nieuwste literatuur.
De toestand des Pausdoms in onze dagen.
Franck, over het beginsel van schwegler's geschiedenis van het tijdvak der Apostelen.

{==607==} {>>pagina-aanduiding<<}

Dr. zeller, het zedelijk kwaad. Fragment eener Verhandeling over de vrijheid van den menschelijken wil, het kwaad, en de zedelijke wereld-orde.
Bilfinger, de drie Joodsche sekten: Fariseërs, Sadduceërs, en Esseërs.
Dr. w.m.l. de wette, Opmerkingen omtrent de leer aangaande de zonde. Met een oog op het werk van julius müller.
Wij eindigen ons verslag met de verklaring, dat wij, even als vroeger, het Repertorium aan allen, die de Wetenschappelijke Godgeleerdheid beoefenen, of wier betrekking het medebrengt, dat zij geene vreemdelingen mogen zijn in hetgeen het buitenland wetens- en behartigenswaardigs in de Theologie voortbrengt, bij voortduring blijven aanprijzen.

b.




Afscheidsrede door W.A. van Hengel, als Akademie-prediker aan de Hoogeschool te Leyden; aldaar gehouden den 16 December 1849, des avonds in de Pieters-kerk. Te Leyden, bij P. Engels. 1850. In gr. 8vo. 31 bl. f :-40.

De Nestor onzer vaderlandsche Godgeleerden, de beroemde Hoogleeraar van hengel, legde zijne betrekking als Akademie-prediker neder met deze leerrede over joh. vii:17. Het geeft eene schoone getuigenis van den Spreker en van het Evangelie beide, dat gene bij het einde van zijne loopbaan zijne toehoorders meende te moeten bepalen bij het proefondervindelijke van de goddelijkheid des Evangelies voor den eenswillende met God. Eerst wordt opgemerkt, dat hetgeen jezus daaromtrent aan de Joden verklaart in den tekst - door het ongeloof uitgelokt, - tot de gewetens gerigt, - en op alle tijden toepasselijk is. Vervolgens hoe het zich in de Christenwereld aanschouwelijk maakt, daar het Evangelie: - een geloof vordert, dat den eenswillende met God bezielt; - zich door eene heiligheid kenmerkt, waarop hij zich toelegt; - eene rust schenkt, die voor hem bekoorlijk is; -
{==608==} {>>pagina-aanduiding<<}
en tot eene gemeenschap leidt, naar welke hij zoekt. Eindelijk wijst de rede aan: - wat wij over den tegenstand tegen het. Evangelie te denken hebben; - hoe wij omtrent de prediking van het Evangelie verkeeren moeten; - waarop wij naar de beloften van het Evangelie hopen mogen. Eene korte, eenvoudige, maar niet minder hartelijke en gepaste toespraak, naar de gelegenheid van het uur, besluit het geheel.
Wij verblijden ons met den waardigen van hengel over het voorregt, dat hem is te beurt gevallen. Wij wenschen hem geluk met zijne rust, en bidden hem toe, dat hij van haar, bij voortdurend bezit van ligchaamsen geesteskracht, nog lang het regte genot hebbe. En wij danken hem bij deze gelegenheid voor het uitgebreide nut, dat hij, bepaaldelijk voor de Evangelieprediking in ons Vaderland, zoo vele jaren door onderwijs en voorbeeld gesticht heeft. 's Mans wensch worde vervuld, om van zijne rust een gebruik te maken, waardoor hij de Hoogeschool en de wetenschap nog verder diene, en om nu en dan nog voor de gemeente op te treden! En gelukkig slage men in de niet gemakkelijke keuze eens opvolgers van den beroemden man!




Herinneringen uit eene vijftigjarige Evangelieprediking, tot huiselijke stichting, door J.P. Sprenger van Eyk, Rustend leeraar der Hervormde Gemeente te Rotterdam. Te Arnhem, bij I.A. Nijhoff. 1850. In gr. 8vo. 288 bl. f 2-90.

Zoo lang wij niet hadden gelet op het uitgedrukte doel van dit geschrift: ‘tot huiselijke stichting,’ hadden wij - 't ligt mogelijk aan ons - een geheel ander denkbeeld van den inhoud. ‘Herinneringen uit eene vijftigjarige Evangeliebediening’ zouden, dacht ons, bestaan in lessen van pastorale en predikers-wijsheid, meêgedeeld, als in vriendschappelijken kout, door eenen waardigen man, grijs geworden in de Evangelie-bediening, wien eene rijke ervaring ten dienste staat bij de vele

{==609==} {>>pagina-aanduiding<<}
en velerlei betrekkingen, waarin hij jaren lang eene van de aanzienlijkste gemeenten heeft gediend. En zoo het den schranderen, wijzen en minzamen sprenger van eyk geen bezwarende arbeid ware, zouden wij nog wel zulke ‘herinneringen’ van zijne hand willen ontvangen. Hier geeft hij het een en ander ‘tot huiselijke stichting’ van zijnen kanselärbeid in een twintigtal leerredenen, of ook korte toespraken bij Avondmaal of Gebed. Het zijn alle belangrijke, ofschoon dan ook meerendeels meer gewone onderwerpen, behandeld in eenen milden Christelijken geest, en die vooral voor de Rotterdamsche gemeente een aangenaam geschenk zullen zijn, van eenen Evangeliedienaar, die acht-en-dertig jaren aan hare stichting arbeidde, en wiens welverdiende rust onder Gods zegen genoegelijk zij!




De teekenen der tijden in een zestal Leerredenen geschetst, door F.C. van der Meer van Kuffeler, Predikant der Protestantsche gemeente te Padang (Sumatra's Westkust). Uitgegeven ten voordeele van de armen zijner geboortestad Gouda. Te Rotterdam, bij van der Meer en Verbruggen. 1849. In gr. 8vo. 168 bl. f 1-80.

Na de proeven van kanselärbeid, die wij uit onze Oost-Indische bezittingen achtereenvolgens ontvangen hebben, van de hand van de Heeren van rossum, toe water, buddingh, van hoëvell en misschien nog anderen, waren ons deze leerredenen van Ds. van der meer van kuffeler in hooge mate welkom. Op grond van hetgeen wij nu en dan aangaande zijnen ijver en zijne gemoedelijke trouw in het werk zijner bediening vernomen hadden, namen wij ze met belangstelling ter hand. De lezing der wélgestelde Voorrede verhoogde de goede verwachting, die wij er van hadden opgevat. En nu wij gereed staan, om van den inhoud zijner opstellen en van den indruk, dien wij er van ontvingen, eenig beknopt verslag te doen, zal het niet aan ons liggen, indien dat verslag in som-
{==610==} {>>pagina-aanduiding<<}
mige opzigten min gunstig moet uitvallen voor de eer zijns naams.
Wij beginnen met de verzekering, dat wij onze goedkeuring geven aan zijnen ernstigen toeleg, om zijne Gemeente, overeenkomstig de omstandigheden en behoeften des tijds, waarschuwend en vertroostend toe te spreken. Ofschoon dit beginsel, onzes inziens, overdreven kan worden, en de verkondiging der Christelijke waarheid de hoofdzaak blijven moet, en daardoor geene schade mag lijden; wij meenen toch, dat de Dienaar van het Evangelie ook te letten hebbe op de teekenen der tijden, om daarvan gebruik te maken tot bereiking van het groote doel, waarvoor hij arbeidt. Dit neemt echter niet weg, dat wij gaarne nog iets anders en iets meer zouden ontvangen hebben dan enkel eene schets van de teekenen der tijden in leerredenen; zoo als de titel belooft. En als wij den inhoud dier leerredenen aan dien titel toetsen, dan komt het ons voor, dat zij daaraan slechts ten deele beantwoorden. Er wordt hier gesproken over het Woord Gods ten prooi aan de wisselvalligheden dezer aarde, naar 2 Kon. xxii:1-11; over de duisterheid van het Godsbestuur in de tegenwoordige tijden, door het geloof erkend en met biddend wachten geeerbiedigd, naar jes. xxi:11, 12; over het woord Gods, zoo als het zegeviert over de wisselvalligheden dezer aarde, naar 2 Chron. xxxiv:20-22. En voorts vindt men hier drie gelegenheids-redenen, op 's Konings jaardag in 1848, naar matth. xxii:15-21; op den laatsten dag van het jaar 1848, naar Ps. xc:15; en op 's Konings dood, naar jes. xl:22-31. Meer dan deze opgave der behandelde onderwerpen is er wel niet noodig, om te doen zien, dat wie op den titel afgaat, ligt meer verwacht dan hier gevonden wordt.
Wij prijzen ten anderen den ernstigen en welmeenenden toon, die hier wordt aangeslagen, en verblijden ons, dat het den prediker blijkbaar te doen is om het waarachtig heil zijner hoorders. Daarbij verdienen de vaderlandlievende gevoelens, die hij openbaart en aan hen zoekt mede te deelen, allen lof. En zoo veel wij

{==611==} {>>pagina-aanduiding<<}
uit deze leerredenen kunnen oordeelen, houdt zijne denkwijze den gulden middelweg tusschen de uitersten van onze dagen. Wij spreken echter dit oordeel met eenigen schroom uit, omdat zijne Christelijke overtuiging slechts hier en daar in enkele zinsneden te voorschijn treedt, en wij op menig punt dienaangaande in onzekerheid gebleven zijn. Aan den aard der gekozene onderwerpen zal dit voor een goed deel zijn toe te schrijven. Zij boden hem niet de gelegenheid aan, om zich omtrent de Christelijke waarheid uit te spreken. Maar ook waar hij zich uitspreekt, heerscht eene onbestemdheid van uitdrukking, die zich in den loop zijner redenen nergens verloochent. Aan onëigenlijke bewoordingen, beeldspraak en spraakwendingen ontbreekt het, van het begin tot het einde, niet; maar het ontbreekt aan klaarheid van gedachte, aan helderheid van voorstelling, aan die duidelijkheid, die wij in elk opstel een eerst, volstrekt onmisbaar vereischte achten. Wij wenschten, dat de ijverige prediker zich dáárop meer ernstig had toegelegd; hij zou er krachtiger door gesproken hebben en zijne eenvoudiger rede zou dieper zijn doorgedrongen tot de harten zijner hoorders, die hem nu, vreezen wij, soms niet eens begrepen hebben. En wanneer dan de keuze zijner onderwerpen meer gevallen ware binnen den omtrek der Christelijke openbaring, en de hoogste waarheden des geloofs met ernst en getrouwheid voorgesteld en aangeprezen waren, wij mogen van zijne onmiskenbare bekwaamheid verwachten, dat dan de vrucht van zijnen arbeid, in verband tot de teekenen des tijds, overvloediger zou zijn geweest, en dat zijn arbeid, in het licht gezonden, ook aan onze landgenooten meer behagen zou.
Wat eindelijk den vorm en de homiletische waarde dezer leerredenen betreft, er komen hier en daar uitstekende passages voor, die wij zouden wenschen te kunnen mededeelen, en de beide laatste leerredenen schijnen ons toe, in dit en in elk ander opzigt de beste van het zestal te zijn. Maar overigens wordt hier veel te wenschen overgelaten. Over het algemeen is er van

{==612==} {>>pagina-aanduiding<<}
den tekst, ofschoon hij soms in het breede verklaard wordt, weinig partij getrokken, en staat hij meestal in minder regtstreeksch verband met het overige der rede. Er wordt slechts aanleiding uit ontleend, om te spreken over het gekozen onderwerp. Ook de plannen zijn, in betrekking daarmede, vrij gebrekkig. In de eerste leerrede b.v. worden als de oorzaken, die het boek van Gods openbaringen aan zoo vele wisselvalligheden dezer aarde ten prooi geven, genoemd: de indrukken der zinnelijkheid, de verachtering in den zedelijken en maatschappelijken toestand der menschen, en de onverschilligheid. Een weinig beter is de schets der tweede leerrede, die de duisterheid, die noodwendig over het Godsbestuur ligt, eerst verklaart uit de beperktheid onzer levensjaren, de bekrompenheid van ons denken en de magt der ons aanklevende vooroordeelen en wanbegrippen, en daarna aanwijst, hoe weldadig die duisterheid van het Godsbestuur is; omdat zulks ons brengt tot de erkentenis van onze diepe afhankelijkheid; omdat het daardoor den eisch onzer redelijke natuur, het geloof, in de hand werkt, en daaruit onze betrekking tot God op de voordeeligste wijze voor ons regelt. Van ongeveer gelijke gehalte is die der derde leerrede, en weinig beter zijn die der overige. Het best beviel ons nog het plan der laatste, ofschoon ook daarop gewigtige bedenkingen van verschillenden aard zijn te maken. De tekst wordt, na omschreven te zijn, zoo goed als ter zijde geschoven, om plaats te ruimen voor de aanwijzing van de regtmatigheid van ons smartgevoel bij onmiskenbare te leur stelling, veroorzaakt door den dood des Konings. Regtmatig is dat smartgevoel, zegt de prediker; want zijne hoedanigheden als Vorst leverden toereikende waarborgen voor de toekomst; hij bezat het zeldzame voorregt van eene in deze oogenblikken zoo gewenschte volksgezindheid; hij vereenigde in zich de ridderlijke
eigenschappen van regtschapenheid en heldenmoed, en vergat als Koning niet, dat hij mensch en Christen was en over een vrij volk regeerde. En dan volgt, tot voorbereiding van het gebed, zoo 't schijnt, de vertroostende

{==613==} {>>pagina-aanduiding<<}
ontwikkeling, dat het, naar ons Christelijk geloof, Gods vinger was, die het vonnis des doods uitschreef; dat het zijne liefde zijn zal, die uit het donkere vraagstuk van zulk een dood het licht der eeuwige waarheid helder zal doen uitkomen, en dat het zijne kracht zijn moet, die ons als vernieuwen zal met den jongen Vorst, die ons thans regeert.
Uit dit een en ander, dat wij mededeelden, moge de regtmatigheid blijken van ons min gunstig oordeel over dit zestal Leerredenen. Wilden wij alles mededeelen, wat wij aan te merken vonden, en voor elke aanmerking de bewijzen opgeven, om haar te staven, waar zou het einde zijn? Zelfs de anders niet ongelukkige voorstelling van den val van lamartine, bl. 100-102, komt ons misplaatst voor. Maar waartoe meer? Gaarne nemen wij bij ons oordeel in aanmerking, dat deze stukken onder den brandenden hemel der keerkringgewesten zijn opgesteld, en dat men van den op Sumatra's Westkust alleen gelaten kanselredenaar niet eischen kan, dat hij zich mete met zijne ambtsbroeders in het vaderland. Van ganscher harte gunnen wij aan de armen te Gouda, ten wier voordeele de uitgave geschied is, eene rijke verkwikking, en wenschen, met het oog daarop geslagen, een ruim debiet van den bundel. Maar, in weerwil hiervan, kunnen wij de uitgave niet goedkeuren, omdat de inhoud zoo weinig beantwoordt aan onze verwachting; noch den bundel aanbevelen aan onze landgenooten, omdat zij wat beters mogen eischen en ook elders vinden kunnen in onze dagen. En den Heer van der meer van kuffeler, wiens welmeenenden ijver wij gaarne roemen, geven wij, indien onze beoordeeling hem ter ooren of in handen komen mogt, den raad, om voortaan vóór alle dingen bij zijne Evangelieprediking zich toe te leggen op helderheid, eenvoudigheid en orde, en zich bij voorkeur zulke onderwerpen te kiezen, die tot de hoofdwaarheden des Christendoms in regtstreeksche betrekking staan. Ook ware het misschien goed - wij zeggen het ten slotte - indien hij in zijne leerredenen minder van zich-zelven sprak, dan hij schijnt ge-
{==614==} {>>pagina-aanduiding<<}
woon te zijn. Slechts bij zeer zeldzame gelegenheid kan dit doelmatig worden geacht; in den regel moet de prediker, als hij christus predikt, zelf op den achtergrond treden.

Het dankbaar gedenken aan des Heeren uitredding uit den bangen nood. Leerrede over Ps. CXVI:3-9 en 12-14. Nabetrachting op de in den zomer van het jaar 1849 geheerscht hebbende Cholera; gehouden te Koevorden, door A.W. van Moock, Predikant te Koevorden. Uitgegeven ten voordeele der behoeftig nagelatene huisgezinnen van de slagtoffers der ziekte binnen Koevorden. Te Koevorden, bij D.H. van der Scheer. 1850. In gr. 8vo. 28 bl. f :-40.

De Weg ten Leven, ter aankweeking van Godzaligheid, liefde tot den naasten, en dankbaarheid jegens God. Door Ls. Mulder, Onderwijzer in de Godsdienst te Zwolle. Te Zwolle, bij J.J. Tijl. 1850. In gr. 8vo. 25 bl. f :-30.

Wij voegen deze beide stukjes bij elkander, daar zij betrekking hebben op hetzelfde onderwerp. Immers gelijk het eerste eene uitstorting is van het dankbaar gevoel, na het wijken der Cholera, in het huis des gebeds - zoo is het andere bestemd om in de binnenkamer, door het herdenken van die geheimzinnige maar vreeselijke ziekte, op te wekken tot godzaligheid, liefde tot den naasten en dankbaarheid jegens God.
No I is eene leerrede over Psalm cxvi:3-9 en 12-14; uitgesproken na het ophouden der vreeselijke ziekte binnen Koevorden, en uitgegeven ten voordeele van de behoeftig nagelatene huisgezinnen van de slagtoffers der ziekte aldaar. Indien wij van de uitgave alleen zeiden: het doel heiligt het middel, zouden we onbillijk zijn, daar wij met het oog op de gelegenheid, bij welke, en op de Gemeente, voor welke zij werd uitgesproken, deze leerrede in vele opzigten voortreffelijk noemen. Zij is eenvoudig, duidelijk en regt Evangelisch; zij wekt op

{==615==} {>>pagina-aanduiding<<}
om dankbaarheid te toonen, door God en christus te verheerlijken in huiselijk en maatschappelijk leven. Wij wenschen daarom deze leerrede in veler handen, en hopen, dat zij het nut stichte hetwelk de Eerwaarde moock zich heeft voorgesteld; dat de Gemeente te Koevorden ook door dat woord opgewekt worde, om het werk harer leeraars op prijs te stellen, opdat zij door hunne prediking meer en meer worde geheiligd en opgebouwd in geloof, hoop en liefde.
Ook het andere boekje mogen wij onze aanprijzing niet weigeren. Het bevat een eenvoudig, maar hartelijk en ernstig woord tot opwekking, om den weg ten leven in te slaan; vooral na eene waarschuwing hoedanige de Cholera voor allen geweest is. In zeven afdeelingen wordt dit boekske verdeeld en daarin beschouwd. 1. Het belang van dezen raad voor den mensch. 2. Het gebed onder de vreeselijke ziekte. 3. De verpligting tot anderen. 4. Het onzekere der toekomst. 5. Het oogmerk Gods met de zending van christus op aarde. 6. Het hedendaagsch Christendom. 7. Het belang van een werkdadig geloof. Dat de uitdrukkingen niet altijd juist en duidelijk zijn, blijkt reeds uit het opschrift boven de eerste beschouwing: Het belang van dezen raad voor den mensch, zonder dat er van eenigen raad gesproken is. Uit de lezing blijkt wel, dat de Schrijver doelt op den raad: ‘Waakt dan, want gij weet niet in welke ure uw Heer komen zal,’ matth. xxiv:42, doch dat moest in het opschrift zijn uitgedrukt. Zoo is ook de opgave der Bijbelwoorden dikwijls onnaauwkeurig; vooral ook de opgave van hoofdstukken en verzen, b.v. bl. 20: Hebr. x, lees: Hebr. xi; bl. 21: ‘De Schrijver des briefs aan de Hebreën vs. 9 zegt:’ aldaar is de bijvoeging Hoofdd. iv vergeten; bl. 24: matth. viii:22, 23, lees: matth. vii. De Heer mulder zij wat naauwkeuriger, daar naauwkeurigheid een hoofdvereischte is voor eenen onderwijzer; inzonderheid voor eenen onderwijzer in de Godsdienstleer, die zijne leerlingen, tot staving van zijn onderwijs, naar vele Bijbelplaatsen moet verwijzen. Druk en

{==616==} {>>pagina-aanduiding<<}
papier zijn net, zoo als wij die doorgaans van den Heer tijl gewoon zijn.

†-

Preken, uitgegeven om Evangelisch licht te verspreiden en Christelijk leven aan te kweeken. Vierde jaar. Te Koevorden, bij D.H. van der Scheer. 1849. In gr. 8vo. 202 bl. f 1-20.

Het doel dezer preken is: Evangelisch licht te verspreiden en Christelijk leven aan te kweeken. Zal het oordeel over zoodanige preken billijk kunnen zijn, dan moeten zij niet getoetst worden aan de strenge regels der homiletiek, maar aan de vraag: of zij het voorgestelde doel bevorderen? Dat zulks door deze preken geschiedt, wordt niet alleen bewezen door de groote belangstelling, waarmede zij, vooral in de Noordelijke Provinciën, reeds vier jaren lang ontvangen zijn; maar ook de voortreffelijke bundel, die voor ons ligt, is er een heerlijk bewijs van. Reine Evangeliezin straalt er overal in door, terwijl in elke der twaalf preken, die den inhoud uitmaken, als om strijd op de beoefening van de voorschriften des Evangelies wordt aangedrongen. Met veel nut en stichting lazen wij dit twaalftal, en onze ingenomenheid met de leeraars, die zoo bereidwillig hunne kanselredenen aan den uitgever afstonden, is er door vermeerderd. De ijver der medewerkers verkoele niet, hun arbeid worde meer en meer gezegend. Waar huizen en harten voor die preken geopend worden, daar zal geene duisternis wonen, maar vriendelijk licht; dáár zal de weg bewandeld worden, ons door christus voorgeschreven; dáár zal het sterven een heengaan zijn tot zaligheid.

†-.

Un messager de la bonne nouvelle, Recueil périodique;

{==617==} {>>pagina-aanduiding<<}
par F.L. Fred. Chavannes, l'un des pasteurs de l'église Wallonne d'Amsterdam. Livraison I-VI. Amsterdam, chez J. de Ruyter. 1850. Gr. in octo. 192 pages. Prix de chaque livraison f :-30.

Maria en Martha. Lektuur voor Christen vrouwen en moeders. D. VIII-XII. Te Schoonhoven, bij S.E. van Nooten. 1864. In gr. 8vo. Ieder Deel 192 bl. Met het Bijblad: Moeders schoot. D. VIII-XII. In kl. 8vo. Prijs van ieder Deel met Bijbl. f 2-40; zonder Bijbl. f 1-80; van het Bijbl. afzonderlijk f :75.

De Godsdienstvriend. Maandschrift, bevattende beknopte overdenkingen over verschillende godsdienstige onderwerpen, ter bevordering van zelfkennis en godsvrucht. Te Dordrecht, bij H. Lagerwey. In gr. 8vo. Iedere aflevering groot 24 bl. f :-15.

Stichtelyke overdenkingen voor elken dag des jaars. Godsdienstig dagboek, naar aanleiding der dagteksten in den Bijbelschen Almanak. In gr. 8vo. Iedere aflev. groot 64 bl. f :-25.

Ofschoon het van zelf spreekt, dat wij ons van een geregeld verslag omtrent zulke vervolgschriften moeten onthouden, willen wij evenwel de ons toegezondene afleveringen met een paar woorden aankondigen.
Het eerst opgegevene is de aanvang eener onderneming, zoo als wij er sedert lang eene te gemoet zagen. Als de groote menigte stichtelijke maandschriften een bewijs is, dat men dezen vorm tegenwoordig begeert en op prijs stelt, kan het geene verwondering baren, dat een geschrift van dien aard ondernomen wordt in de Fransche taal, als die van de hoogere kringen, welke òf zich het voorkomen geven van beter met haar, dan met de moedertaal te regt te kunnen, òf inderdaad aan geene dan Fransche lectuur en predikatiën gewoon zijn. Een verblijdend teeken des tijds zouden wij het noemen, dat ook in de woningen der aanzienlijksten (want die vol-
{==618==} {>>pagina-aanduiding<<}
strekt geen Nederduitsch verstaan, zullen wel tot de uitzonderingen behooren) iets tot Christelijke opwekking en stichting begeerd wordt boven of ten minste naast de Journaux, Revues en Recueils van den dag. Maar aanmerkelijk wordt onze goedkeuring getemperd door eene naauwkeurige beschouwing van den inhoud des maandschrifts, waarvan de Eerw. chavannes zich aan het hoofd geplaatst heeft. Dat men hier onderscheidene stukken aantreft, die kennelijk niets anders zijn, dan uitgesproken leerredenen, slechts ontdaan van de onmiddellijke toespraak M.F. et M.S.! - zoo als over Gethsemane, over jezus dood, over luk. x:21, 22, over 1 petr.. iv:7, 8; dit hinderde ons niet. Maar het is de inhoud van deze en andere stukken zelf, die ons, wij mogen het niet ontveinzen, tegenviel. Zoo de ware Christelijke stichting (en daarop legt men zich, blijkens de laatste woorden van 1 Cor. xiv:26 als motto, toe) behoort uit te gaan van heldere Evangelische denkbeelden, dan zal men zich bij de lezing te leur gesteld gevoelen. Men wordt overstelpt met fraai klinkende
volzinnen in sierlijke, uitgezochte taal; maar zoekt te vergeefs naar eene klare voorstelling des Evangelies: het is alles gehuld in een heilig donker, waar uitdrukkingen tusschen door schemeren, die men niet kan opvangen zonder naar den zin te vragen, wanneer men niet van der jeugd af gewoon is ze te hooren, zonder na te denken. Wie onze uitspraak betwijfelen mogt, neme slechts het opstel ter hand (of eigenlijk de predikatie; de Schrijver spreekt zelfs van een ‘enseignement, qui découle à cette heure des lèvres de notre Sauveur’), waarin naar aanleiding van luk. x:21, 22 de kennis (l'intelligenoe) tegenover het geloof wordt geplaatst, en waarin met ronde woorden gezegd wordt, dat men tot de gemeenschap met den Allerhoogste niet geraakt door gevolgtrekking (goed!); maar door eene eigenaardige, eenvoudige, volstrekt oorspronkelijke werking. Dat moet, blijkens den zamenhang beteekenen: uw verstand, o mensch! mag de Natuur en hare verschijnselen vrij navorschen; in zaken van godsdienst heeft het niets te beteekenen,

{==619==} {>>pagina-aanduiding<<}
want jezus zegt zelf: ‘alzoo is uw welbehagen, o vader!’ en het geloof is eene daad van den menschelijken wil. - Toegestemd; indien maar redelijke overtuiging niet geheel ware voorbijgezien, of, beter gezegd, met zekere minachting teruggewezen. Doch wij willen ons bij de aankondiging van dit maandschrift niet verdiepen in de inzigten in het Evangelie, welke de Schrijver aan den dag legt. Ware het geschrift in onze taal, wij zouden niet aarzelen, te waarschuwen tegen eene voorstelling, bij welke men eigenlijk niet veel wijzer wordt tot zaligheid. En het doet ons leed, dat een geschrift van dezen aard niet is uitgegaan van een onzer echt solide vaderlandsche predikers, van welke wij slechts huët zullen noemen. Dan hadden wij ons van die onderneming veel goeds durven beloven voor de verspreiding van heldere Evangeliekennis, en een tegenwigt tegen hetgeen ook in de Fransch lezende standen gezocht wordt - overmatige gehechtheid aan Kerkelijke begrippen.
Van de ‘études’ over de brieven Openb. ii, iii, in de ons gezondene afleveringen nog niet volledig, zeggen wij misschien later iets meer. Nu slechts, dat, bij veel schoons en behartigenswaardigs, de verwarring van de gemeente des Heeren in het algemeen, met de zeven gemeenten van Klein-Azië in het bijzonder (want de Schrijver beschouwt het ensemble van deze zeven brieven als een geheel) tot meer dan eene misvatting aanleiding geeft.
Van de onderneming als zoodanig moeten wij nog berigten, dat twaalf afleveringen een deel uitmaken; doch dat de Eerw. chavannes zich voorbehoudt, die in den loop van dit jaar het licht te zullen doen zien, voor zoo ver zijne ambtsbezigheden er hem niet in verhinderen. De medewerking (tenzij de verzochte ‘patronage’ zijner medebroeders in de Evangeliebediening slechts de verspreiding bedoele), in de inleiding ingeroepen, schijnt hem nog niet ter hulp te zijn gekomen. Wij hopen, dat deze onderneming, indien zij wordt voortgezet, in haren

{==620==} {>>pagina-aanduiding<<}
kring winst helpe doen voor het Koningrijk van God; maar ontveinzen niet, dat wij nog wel een Fransch Godsdienstig maandschrift van andere gehalte zouden begeeren, méér geschoeid op de leest van het Christelijk Album, of den in vorm en inhoud niet minder voortreffelijken Evangelie-Spiegel.
Van de overige in het hoofd dezes genoemde maandboekjes behoeven wij geene uitvoerige melding te maken. Zij zijn allen gunstig bekend. De Redactie van maria en martha heeft wèl gedaan met aan het boekverslag een afzonderlijk blad te geven, dat bij ieder deel éénmaal gevoegd wordt. Op den omslag was dat verslag minder goed geplaatst. In den Godsdienstvriend behooren de drie bijdragen, waaruit ieder nommer bestaat, doorgaans bijeen, en het Dagschrift verdient bijzondere aanbeveling.

Zelfbeproeving. Naar het Hoogduitsch van Johann Kaspar Lavater. Tweede druk. Te Alkmaar, bij H.J. van Vloten. 1850. In 12mo. 48 bl. f :-40.

Naauwelijks had eene ons onbekende hand de uitgave bezorgd van dit goede en getrouwe woord van den vromen lavater, of het was binnen weinige dagen uitverkocht. Zoo weinig ons dit verwondert, die den inhoud kennen, zoo zeer verblijdt het ons in hooge mate. Wij wenschen er de meest algemeene verspreiding van onder onze landgenooten, waartoe het boeksken, van wege den netten, bevalligen vorm der uitgave, dubbel geschikt is, en bidden den Vader der lichten, dat hij de lezing en herlezing door zijnen zegen dienstbaar make aan de bevordering van veler waarachtig zielenheil.





Levensbeschrijving van Jacobus van Wijk, Roelandszoon, Lid van onderscheidene Binnen- en Buitenlandsche geleerde Genootschappen, voormalig kostschoolhouder te Kampen, en Broeder der Orde van den Nederlandschen

{==621==} {>>pagina-aanduiding<<}
Leeuw. Door C. van den Vijver. Met Portret en eene afbeelding van het Monument. Te Zwolle, bij R. van Wijk, Az. 1849. In gr. 8vo. f 2-50.

Mogt weleer aan wertz de eer eener openlijke hulde, in het Remonstrantsche kerkgebouw te Amsterdam, door de voordragt van een der schoonste dichtstukken van b. klijn, bz., voor eene aanzienlijke vergadering, feestelijk opgekomen om 's mans nagedachtenis te vieren, te beurt vallen; mogt ook de gedachtenis van den Heer r. van wijk, jz., door de Bijdragen van een zestal Redenaars en Dichters, in druk tot lof van dien te vroeg overleden Onderwijzer uitgegaan, bewaard blijven: aan den Vader des laatstgenoemden wordt, in dit geschrift, eene dergelijke hulde gebragt, en hooge achting voor den overledene aan den dag gelegd, niet alleen door den inhoud van het wèlgeschreven opstel, maar ook door een vrij groot getal van inteekenaren; onder welke mannen zijn, wier namen elke lijst van deelnemers zouden versieren.
De Heer van den vijver vond dus aanmoediging, zoo wel in de gebleken goedkeuring van zijn besluit, om deze levensschets in het licht te zenden, als in de behoefte om zijnen vriend de schatting zijner achting te brengen; en, in hem, ook den stand des onderwijzers, waardiglijk, naar diens grooten invloed op de Maatschappij, te vereeren.
En, waarlijk, het zamenstellen en uitgeven der levensbeschrijvingen van zulke mannen, die de zamenleving ten sieraad verstrekken, of hun leven, op welke wijze ook, tot haar voordeel besteedden, kan niet anders dan gunstig werken op anderen die een spoorslag behoeven, om hun aanzijn te veredelen, en moet ook genoegen schenken aan elk, die deugd, wetenschap en vlijt, in iederen stand, waardeert.
Inderdaad, het is voor den weldenkende een genot, het leven en streven na te gaan van verdienstelijke mannen, die 't zij op het slagveld, voor 't vaderland, het leven waagden, of in hunne boekencellen de grenzen der

{==622==} {>>pagina-aanduiding<<}
wetenschap uitbreidden, of als opvoeders eene, naar ziel en ligchaam krachtige jeugd trachtten te vormen. Vooral de laatsten hebben, - niet om zich-zelven (hunne belooning is hooger), maar om het heil der menschheid, wezenlijk behoefte aan belangstelling en hulde in geschriften of eereteekenen. Immers de daden of werken der eersten, worden in de geschiedenis 't zij der volken, 't zij der letteren, opgeteekend en voor vergetelheid bewaard; maar de kleinheid van den stillen kring, waarin de laatste arbeidde en tot anderer welzijn rondzag en naar de hem noodige kennis zwoegde, sluit veelal de aanleiding buiten tot die eer, welke den leeraar des volks, die zijn pligt wèl vervult, boven anderen toekomt; omdat, zonder hem, volksheil, of zelfs volksbestaan schier niet denkbaar is.
Men is derhalve den Schrijver dank schuldig voor zijne bijdrage tot de gedachtenis van den braven en kundigen van wijk. Eene bijdrage, die zijnen leerlingen van vroegeren en lateren tijd, gewis eene aangename herinnering aan de vrolijke dagen eener wèlbesteede jeugd zal verschaffen. De denkbeeldige verplaatsing op het tooneel van 't kinderlijke streven naar kennis en eer, afgewisseld door zoo menig woelige uitspanning, als jongens in tusschen-uren beminnen; die voorstelling van kinderlijke en jongelings vriendschapsbanden, op de school aangeknoopt, en later versterkt of ontstrikt, heeft altijd veel bekoorlijks voor elk, die niet onder den druk van stoffelijke belangen zwoegt, en dood is voor al wat het hart weldadig kan treffen.
In het Voorberigt geeft de Heer van den vijver de redenen op, die hem aanspoorden, en de middelen, die hem ter dienste waren, om den levensloop van den overledene, als mensch, en onderwijzer, en letterkundige te schetsen.. Geen zucht tot overdrevene en dus onverdiende lofspraak, geene verzwijging van gebreken, geene onwaarheid behooren, zoo betuigt de Schrijver, te regt, in eene levenschets, die waarde zal hebben. Men mag derhalve het lezen aanvangen met het gunstige vóóroordeel, dat hier onpartijdigheid de pen heeft bestuurd; en men, gevoegelijk, den blik zal kunnen slaan in het in-
{==623==} {>>pagina-aanduiding<<}
wendig leven eens mans, door velen van nabij gekend, door nog meerderen geacht, en wiens invloed, door middel zijner kweekelingen, onberekenbaar mag geacht worden.
De jeugd van van wijk leverde, gelijk uit den aard der zaak volgt, weinig belangwekkends op, dan het bewijs van de bekrompenheid des onderrigts in die dagen en het verderfelijke der politieke tinnengieterij en vroege deelneming aan zoogenaamde staatkundige clubs. Moge dit voorbeeld na ruim eene halve eeuw nog toepassing vinden!
Jong, reeds op 19jarigen leeftijd, ten gevolge zijner geschiktheid tot den omgang met kinderen en eigen wetenschappelijke vorming, als Hoofd-onderwijzer, in de school van 't Eerste Amsterdamsche Departement der Maatschappij Tot Nut van 't Algemeen aangesteld, verdedigde hij de pogingen tot verbetering van 't onderwijs, toen aangevangen en door een schotschrift beschimpt. Als de man nu nog leefde, kon hij 't zelfde op nieuw beginnen. Met al de vermogens van zijnen geest het goede en edele bestuderende en beoefenende zou hij, even als een nassau, de raadt en zoo vele andere vrienden van vorst en vaderland, weder de pen moeten opvatten tot handhaving van het streven naar waren vooruitgang, tegen hen, die schuw zijn van 't licht. Was iemand bevoegd, om den handschoen, den voorstanders van volksheil toegeworpen, op te nemen, gewis 't was van wijk; die, door kennisneming en overdenking van al wat binnen en buiten 's lands omtrent opvoeding en onderwijs gedaan en geschreven werd, door beproeving van al wat hem goed toescheen, zich bekwaam toonde om medeoprigter te zijn van twee, daarmede in verband staande, genootschappen: Een onvermoeide arbeid komt alles te boven, aan wis- en stelkunde, en Tot Nut der Jeugd, voor jonge onderwijzers, aan de beoefening van verschillende vakken, gewijd; terwijl hij wijders de eerste was, die, hier te lande, de verstandsöntwikkeling van blinde kinderen, volgens daarover in de Duitsche en Fransche talen voorhanden zijnde geschriften, op verzoek van men-
{==624==} {>>pagina-aanduiding<<}
schenvrienden, aanvaardde en met zoo gelukkigen uitslag beproefde, dat hem daarom, causa honoris, het lidmaatschap der Vrijmetselaars loge La bien aimée werd geschonken; waarin hij, al spoedig, als Orateur, zijne broederen voorlichtte.
Ziedaar den onderwijzer in het eerste tijdvak zijns levens: dat van opkomst, voortgang en roem. Het tweede bevat zijn achteruitgang, dwaling en val; ten deele door goedhartigheid en zwakheid, ten deele door eigen schuld. Men leze de voorstelling er van en werpe, als het geweten van alle vlek rein zij, den steen op hem; maar bedenke, vooraf, dat er meer dan ééne soort van zonde is; dat ook heerschzucht, eigenbaat, geldbejag verdervende kankers voor de menschheid zijn; en, dat de huichelaar nimmer zal struikelen gelijk zulk een man, doch ook niet kan opstaan als hij! Vele, zelfs zonderbare lotwisselingen en bezigheden maken dit deel zijns levens merkwaardig. Wij verzwijgen die, om de verspreiding des aangekondigden geschrifts niet te benadeelen.
Zich-zelven overwonnen hebbende, werd hij achtervolgens een bron van welvaart voor twee steden; door de bloeijende kostscholen, te Hattem en Kampen, onder zijn bestuur. In dit luisterrijkste derde deel van zijn loopbaan schitterde hij ook als letterkundige; door eene reeks van werken, meest de Aardrijksbeschrijving betreffende, welke hem het vereerend lidmaatschap veler geleerde Genootschappen deden bekomen. Koning willem II benoemde hem tot Broeder der orde van den Nederlandschen Leeuw; waarom, is Ref. niet duidelijk, daar deze titel een aanhangsel is, aan die inrigting toegevoegd, ter belooning van of erkentenis voor edelmoedige bedrijven, door den burger van geringen stand verrigt, en dus den onderwijzer niet voegende.
Zoo bereikte hij, onder staâge inspanning, in den zeer vroegen morgen aanvangende en onafgebroken in leerzaal of boekvertrek voortgezet, en over het verlies van al zijn kroost treurende, den ouderdom van 67 jaren. Op zijn graf staat in duurzamen steen de eerenaald, hem, door zijne leerlingen opgerigt, en bij deze levensbeschrij-
{==625==} {>>pagina-aanduiding<<}
ving is zijn beeldtenis, met bekwame hand geteekend, ter nagedachtenis voor allen die hem beminden of achtten, en tot een aanmoedigend, zoo wel als waarschuwend voorbeeld van hen, die denzelfden werkkring kozen of zullen kiezen.

a.j.l.




Korte schets der verbandleer, van Dr. W. Emmert, uit het Hoogduitsch vertaald, door J.L. Dusseau, Med. Doctor en Heelmeester te Amsterdam. Te Leyden en Amsterdam, bij J.H. Gebhard en Comp. 1850. In kl. 8vo. 141 bl. f 1-75.

‘Er is geen ongeluk zonder een geluk,’ zegt het spreekwoord, en dit beurde ons op, toen wij dit werkje in de hand namen.
De leer der verbanden is, naar ons gevoelen, wel het vervelendste van alle leerstukken der heelkunde. Niemand zal het dus Ref. ten kwade duiden, dat hij het een geluk achtte slechts eene schets, en nog wel eene korte schets, der verbandleer te ontvangen.
Maar het pleit wel vóór een boek, indien het met vooroordeel wordt opgenomen, en een gunstigen indruk maakt; en dat is het geval geweest met dit werkje.
Welk heelkundige kent niet de lijvige boekdeelen, waarin de verbanden, en vooral de verbandtoestellen, met eene wel eens stuitende subtiliteit worden verklaard; toestellen, die, nà sedert hunne uitvinding een twintig- of dertigtal veranderaars te hebben in het leven geroepen, dermate zamengesteld zijn, dat de beschrijver-zelf, om het kunstmatige en diepzinnige er van te doen gevoelen, eene onverstaanbare, of ten minste nagenoeg onbegrijpelijke uitlegging er van geeft. Stel u voor de verbandtoestellen van de breuk des sleutelbeens, van den hals des dijebeens en andere. Herinner u met welke moeiten gij hebt te kampen gehad, om deze verbanden in het geheugen te prenten, en bij de beschrijving aan de vernuftige uitvinders en commentarii eer te laten wedervaren.

{==626==} {>>pagina-aanduiding<<}

Ook in dit gedeelte der heelkunde breken de gulden stralen der eenvoudigheid door, even als in de therapie, waar een tiental middelen der oudere school, zonder oordeel of houdbaren grond voor de uitkomst zamengeraapt, vaak door een enkel middel vervangen wordt.
Deze korte schets der verbandleer is de eenigste, die Ref. voorkomt de eer eener vertaling te zijn waardig geweest, in vergelijking met de andere, welke in de laatste jaren zijn uitgekomen; zij is daarenboven in goede handen gevallen, want zij heeft eenen bewerker en niet slechts een werktuigelijken vertaler gevonden. Deze schets is voor elken heelkundige voldoende, en ook voor die heelkundigen, welke de oplossing van groote vraagstukken bezig houdt, eene hoogst nuttige handleiding ter beoordeeling van meer zamengestelde verbandtoestellen.
De uitvoering is net, ook het formaat is voor het gebruik zeer doelmatig, en de houtsneê-figuren beantwoorden aan het doel.

l.h.v.




Bakers-boekje, of aanwijzing, wat eene baker moet weten en kunnen doen, door B.A. Rombach, Doctor in de genees-, heel- en verloskunde. Te Utrecht en Amsterdam, bij C. en C.G. van der Post. 1850. In 12mo. VII en 98 bl. f :-90.

Dit werkje is met eene aanbeveling van den Hoogleeraar suerman ter wereld gekomen.
Niettegenstaande de hoop des Schrijvers vreest Ref. dat het werkje zelfs niet dáárdoor in zeer vele handen zal komen en toch is het daartoe aardig genoeg. Om onze lezers met den inhoud eenigzins nader bekend te maken, willen wij er, grosso modo, de eigenschappen uit opnoemen, die eene goede baker moet bezitten naar ligchaam en geest.
Zij moet geene groote ligchaamskrachten bezitten, maar eene bloeijende gezondheid; zij moet weken achtereen in

{==627==} {>>pagina-aanduiding<<}
eene kamer kunnen opgesloten wezen; zij moet weinig slapen, eten en drinken, de kraamvrouw op hare armen kunnen dragen; goed kunnen hooren, ruiken en zien; wèlgevormde, zachte handen en behoorlijk geknipte nagels hebben; zij mag niet hoesten of snorken; niet oud zijn (de oude bakers zijn eigenwijs); zij moet zindelijk zijn, en eene zachte, welluidende stem hebben; zij mag geen vuilen adem hebben, ook niet praatachtig of nieuwsgierig wezen; niet snuiven, en niet verlekkerd zijn op kandeel of likeuren; zij moet kunnen lezen (de signaturen van de geneesmiddelen) en zien hoe laat het is (om de geneesmiddelen op den bepaalden tijd in te geven). Zij mag den verloskundige niet te vroeg of te laat doen roepen, met niets anders zich bemoeijen dan met de kraamvrouw en het kind, en de bevalling niet aanzeggen; zij moet zich vlug en zonder geraas bewegen; den accoucheur bij de bevalling kunnen helpen; zij moet al verder het drinken geven zonder te storten, eene schaar en bandjes gereed hebben en nooit het geduld verliezen; zij moet bloedzuigers, pappen en lavementen kunnen aanwenden; het pasgeboren kind niet smoren en de kraamzuivering onderzoeken; des noods bij eene bevalling alleen kunnen helpen, het kind kunstmatig kunnen voeden en met koud water wasschen.
Ook moet eene baker in den pas kunnen gaan; op geene geldelijke belooning zien (dat is ook het zwak niet van onze bakers!) en zoo wel in de tegenwoordigheid, als in de afwezigheid van den verloskundige of geneesheer alle substantiviteit tegenover hen afzweren.
Men denke niet, dat hiermede alle de kwaliteiten eener goede baker zijn opgenoemd, o neen; wij hebben er eenigen, om goede redenen, van overgeslagen, en daar vinden we ook nog, dat zij zich niet op de wangen mag laten zuigen, en ook moet kunnen zien of het kind ziek zij, en eene zeer geschikte ziekenoppasseres moet wezen, enz. enz.
Wij vreezen, dat het boekje eigenlijk eene aanwijzing is, hoe de bakers over het algemeen niet zijn.
Is het werkje bestemd om door bakers gelezen en tot

{==628==} {>>pagina-aanduiding<<}
leiddraad gebruikt te worden? Arme Uitgever en Schrijver! Al datgene, waarmede de baker hare fortuin moet maken, het vertrouwen wint en de godesse der kraamkamer wordt, wilt ge haar vaarwel doen zeggen? Haar? Wist ge niet hoe vele, vooral jeugdige geneesheeren naar hare gunst streven en integendeel hunne substantiviteit afleggen voor deze vraagbaken der proefondervindelijke kraamkennis?
Maar als eene baker alle die opgenoemde en andere, door ons overgeslagen, eigenschappen bezitten moet, dient ze dan ook niet vóór de aanvaarding van haar beroep onderzocht te worden? Dient ze zelfs niet onderwezen te worden, of ten minste bij de aanvaarding van haar beroep dit boekje in het geheugen te hebben geprent?
En dat is nog niet genoeg; er zal immers tegen overtreding der regels gewaakt en daarop ook straf gesteld moeten worden.
Alzoo moeten wij dan bezitten:
Baker-wetten, baker-onderwijs, baker-examen, bakertoezigt en baker-straffen; - zonder dat zal de uitgaaf het doel missen.
Hiermede willen wij niet gezegd hebben, dat het boekje niet goed is of geene nuttige strekking heeft; geenszins! Het verlangt in de baker alles, wat ieder geneesheer er gaarne in aantreft; maar dat alles is in eene goede baker, in de knappe vrouw, die, bij natuurlijke geschiktheid, zindelijkheid, zorg, doorzigt, overleg, gevoel en eenige ondervinding medebrengt, ook van zelf reeds aanwezig, en de andere bakers zullen nimmer uit boeken leren worden, wat ze van nature of uit zich-zelve niet zijn; vooral niet zoo lang de wetten den geneesheer-zelven niet beter beschermen. Intusschen kan het zeker geen kwaad, wanneer men, eene baker hebbende, die te wenschen overlaat, haar dit boekje in handen geve, of zij er zich welligt aan mogte spiegelen. En daartoe bevelen wij het dan ook aan.

l.h.v.





Geschiedenis van den jongsten tijd, sedert den val van

{==629==} {>>pagina-aanduiding<<}
napoleon tot op onze dagen. In eene algemeene beschouwing voorgesteld door Dr. K. Hagen, Hoogleeraar in de geschiedenis en staatkunde te IIeidelberg. Vrij bewerkt naar het Hoogduitsch door Mr. P. Bosscha, Hoogleeraar in de geschiedenis en letterkunde te Deventer. Iste Deel. 1-3 Aflev. Te Sneek, bij van Druten en Bleeker. 1849. In gr. 8vo. 337 bl. f 3-15.

Het is geen wonder, dat een tijd zoo overvloedig in beweging en woeling als de onze, aan de geschiedenis vraagt: wachter wat is er van den nacht? Onderscheidene mannen, met een historisch wijsgeerigen blik en sommigen bovendien ook met een poëtischen geest bedeeld, hebben de geschiedpen opgevat, om in hunne beginselen de feiten na te sporen, welke de beruchte Vergadering in de kaatsbaan zijn opgevolgd.
De gebeurtenissen van Februarij 1848, de koortsmaand van het staatkundig en sociaal volksleven van ons tijdsgewricht, hebben niet gezaaid of geplant, maar 't onderste boven gekeerd. Frankrijk verklaart door de kinderen der omwenteling - niet anders is de President en zijn Gouvernement, niet anders de Kamer met hare Bergschreeuwers en redenaars uit het dal, - de laatste omwenteling, die het koningschap vernietigde, voor eene misdaad, en straft haar, door de wonden van de slagtoffers dier dagen onbeloond te laten.
Duitschland is misschien nooit hartstogtelijker verdeeld geweest, dan sedert het vuur der barikaden tot eenheid riep, en hier een Keizer vlugtte, en ginds een fantastische Koning de uitvaart van moordenaren hielp vieren.
Italië, door eenen Paus tot vrijheid geroepen, bukt voor het zwaard der Germanen; de vorst, die de legerscharen van het jonge, meer kinderachtige dan sterke Italië aanvoert, sterft van spijt en teleurstelling in ballingschap, en het Hoofd der Kerke, na zijn wrevel in banvloeken te hebben geuit, herplant de banier der slavernij op het oude Kapitool, waar een tijdlang opgewonden heethoofden van den terugkeer der oude Republiek droomden, zoo als die droom de verbasterde Ro-
{==630==} {>>pagina-aanduiding<<}
meinen reeds sedert de dagen der ottonen gekweld heeft.
Helaas! de jaren acht- en negen-en-veertig hebben zich wel door verwoesting en moord onderscheiden, maar niets wezenlijks tot stand gebragt. En toch zijn hunne gebeurtenissen - uitkomsten durven wij ze niet noemen; want verwarring is geen gemotiveerd resultaat - niet uit de lucht gevallen, ze zijn de stuipachtige uiting van een ziekelijk volksleven, dat zijnen oorsprong en aanleiding in het verledene heeft.
De Europesche volksöntwikkeling, ten tijde der hervorming krachtig in beweging gezet, doch, juist om dit krachtbetoon, door hofkabaal, stationaire priestermagt, en galg en brandstapel en kanongeweld, hier belemmerd, dáár beperkt, ginds gestuit, hervatte, maar op een ander terrein, in 1789 zijn pogen, en bulletineerde zijne eerste levensdagen met het bloed van hetgeen verouderd was. Doch, vermits de omwenteling hare hartstogten de rede liet voorbijsnellen, viel zij in het hoofdkwartier van haren eersten burger-generaal in zwijm, en ontwaakte als slavin aan den voet van een ijzeren keizerstroon. Het keizerlijk despotisme, eene improvisatie van bedwelmde en bedwelmende glorie, viel met den geest, die het bezielde en uit overspanning bezweek.
Nu look het verouderde beginsel, door de Kabinetten vertegenwoordigd, weder op, en roofde alles weg, wat veranderde tijdsomstandigheden slechts eenigzins toelieten. Doch het volksleven was door den val der omwenteling evenmin gedood als, daarna, door de besluiten van vorsten en ministers der congressen. Jammer echter, dat zijn stroom, zonder geleid te worden, zich eene bedding groef door de poelen der onzedelijkheid, en nu, bezwangerd met de in ontbinding gaande en besmetting verspreidende deelen van ongeloof en pauperisme, met donderend geweld losbarstte; naauwelijks te beteugelen door de kunstdammen, welke de beschaving der negentiende eeuw in der haast opwierp.
Vandaar, dat de geschied- en staatkundige eene gepaste taak volbrengt, wanneer hij getrouw, naar waarheid en niet eenzijdig, de staatkundige gebeurtenissen

{==631==} {>>pagina-aanduiding<<}
openlegt, en het aanschouwelijk voorstelt, hoe uit den toestand der laatste dertig jaren het jaar 1848 moest geboren worden; al zij ook de vrucht een abortus.
Dr. karl hagen, Hoogleeraar in de geschiedenis en staatkunde te Heidelberg, een groot kampvechter voor de Duitsche eenheid in het Frankforter Parlement, roemloozer gedachtenis, heeft een werk op het touw gezet, dat in deze behoefte belooft te voorzien. Hij heeft zich echter buiten de perken der eenzijdigheid niet weten te plaatsen en zijn stijl is weinig behagelijk en de voorstelling niet zeer aanschouwelijk. De Hoogleeraar bosscha heeft de vertaling van dit werk op zich genomen, met het voornemen, ze vrij te bewerken, en den stijl meer vloeijend te maken. Hoe hij in het laatste is geslaagd, is elders met proeven bewezen. Hij getuigt van hagens arbeid, dat hij ons een helder overzigt der gebeurtenissen geeft, zonder de feiten wijdloopig uiteen te zetten; dat de Schrijver diep tast in de gebreken der Maatschappij, en op de groote verkeerdheden wijst, die noodwendig verbetering behoeven.
De uitgevers verzekeren, dat het geheele werk, dat zeer compres gedrukt is, compleet zal zijn in twee deelen van 20 à 25 vel druks, en den inteekenaren alzoo ten hoogsten op den uiterst goedkoopen prijs van circa f 7-: te staan zal komen.
Wij zullen onze lezers eenigermate bekend maken met dit werk, hetwelk belangrijker is van stof dan behagelijk in vorm, en zullen, waar het noodig is, ons oordeel, ten minste ons gevoelen, bescheiden doch vrijmoedig uitspreken.
Het eerste Hoofdstuk stelt de ontwikkeling voor van napoleons magt, ontsproten aan de omwenteling, bevorderd door de laaghartige en eigenbatige politiek der Kabinetten, ten top gevoerd door eigen genie dat gunstige omstandigheden beheerschte, eindelijk gevallen onder de zwaarte van eigen overmoed en door den wil der Volken, die, door hunne Vorsten tot vrijwording geroepen, het stalen geweld des grooten Keizers verbrijzelden.
Het heeft ons verwonderd, dat een Hoogleeraar in de

{==632==} {>>pagina-aanduiding<<}
staatkunde, die op het gedrag der vorsten zoo scherp toeziet, de openbare houding, welke friedrich wilhelm, uit nooddwang aannam, toen het verdrag, dat york te Taurogen met de Russen gesloten had, bekend werd, voor goede munt aanneemt. Men behoeft maar weinig met des Konings stemming omtrent napoleon bekend te zijn, om dit voor ondenkbaar te houden, en met zijne stelling tegenover en in het midden der Franschen, om te erkennen, dat de Koning die veinzerij niet ontwijken konde, wilde hij niet als krijgsgevangene de reis naar een kasteel in Frankrijk aannemen. Door ontijdige openhartigheid zou het werk der bevrijding vernietigd zijn geworden, nog vóór dat het begonnen was. Ten andere spijt het ons, dat hij geen doordringenden blik heeft geworpen op de intrigue van den sluwen talleyrand, die de herstelling der bourbons doordreef ten koste van Duitschland. In de handeling van den voormaligen Kerkvoogd met de Europesche Mogendheden ligt de grond van Europa's, ten minste van Duitschlands toekomstigen toestand. De staatkunde van van metternich heeft niets anders gedaan, dan het Talleyrandsche réactionaire idé te beligchamen.
Een vrijen blik werpt de Schrijver over de bestanddeelen, welke uit den algemeenen bajert van den Napoleontischen val in bepaalde omtrekken te voorschijn traden; met aanspraken, die gedeeltelijk regtstreeks tegen elkander over stonden, gedeeltelijk elkander naderden en dooreen gevlochten waren.
Of het staatsbegrip, zoo als napoleon dit opvatte en zocht te verwezenlijken, naar des Schrijvers meening, tot eene Egyptische of Chinesche gelijkvormigheid zou geleid hebben, is bloot eene veronderstelling, die alle bewijs mist, omdat het feit is achtergebleven. Of echter Europa juist daardoor ongelukkig zoude worden, indien het onder ééne regering stond, kan niet dan voorwaardelijk aangenomen worden. Onze Schrijver begunstigt het nationale element; maar vermits het provinciale al ligt den schijn van nationaliteit aanneemt, wordt eenheid ook van enkele Staten en Volken juist daardoor een

{==633==} {>>pagina-aanduiding<<}
hersenschim. Duitschland trouwens ondervond dit in den jongsten tijd, en bijaldien 't het beginsel van nationaliteit blijft vast houden en in zijne gevolgen doorvoeren, moet 't elken luimigen inval, die van inlijving der Nederlanden in het groote Duitsche vaderland spreekt, als onzin van de hand wijzen.
Het tweede Hoofdstuk loopt over het Weener Congres, waarvan de oude Prins de ligne aan zijne vrienden schreef: dat het slecht ging, maar heerlijk danste. - Eene zotte drukfout (eene denkfout kan 't onmogelijk wezen) doet het aandeel van het Weener Hof aan de onkosten van het Congres dertig duizend millioenen beloopen. Er zijn evenwel zielen genoeg bij millioenen verkocht, groote beginsels ligtvaardig genoeg prijs gegeven, om bij zulk eene fout niet onbarmhartig te blijven stilstaan.
Het spreekt van zelf, dat Dr. hagen niet ingenomen is met hetgeen op die Europesche Areopaag verhandeld werd. En inderdaad zou iemand, die, onbekend met de handelingen der Kabinetten, alleen de geschiedenis van de openbare bedrijven in den grooten wereldstrijd gelezen heeft, zijne eigen ooren niet gelooven, als hij diezelfde mannen te Weenen over het in slavernij brengen van vrije volken ziet onderhandelen, bieden en dingen met eene zelfzucht, die een napoleon, indien hij er tegenwoordig ware geweest, van schaamte zou hebben doen bloozen. Het geheel was daarenboven berekend en aangelegd, om het ontwaakte volksleven, door de magt, waarmede de Kabinetten zich zochten te bekleeden, te dempen, en voor de herstelde Vorstenregten onschadelijk te maken. Zoo werd de voormaals schitterende Republiek van Venetië een onderdeel van Lombardië, welks ijzeren kroon weder het hoofd van habsburg dekte, en het vroeger zoo magtige Genua werd Sardinië in de armen geworpen. Zoo werd Polen op nieuw gedeeld, en het grootste deel aan Rusland toegewezen; de helft van Saksen met twee vijfden van zijne inwoners aan Pruissen opgeofferd; Duitschland verschikt, geruild als koopwaar in een bazar; België aan Holland vastgemaakt, en dit alles tegen den wil en zin der daarbij betrokken volken.

{==634==} {>>pagina-aanduiding<<}

Het ligt ook in den regel, dat Dr. hagen op eene breede schaal de aangelegenheden van zijn vaderland behandelde. Blijkbaar lag het in zijne wenschen, dat het verouderde Keizerschap, in 1806 gestorven, met jeugdige kracht uit den dood ware opgewekt. Hij geeft de redenen op, welke deze uitkomst beletteden, en ontwikkelt zeer juist de wording van den Duitschen Bond, die bij zijne geboorte reeds alle kiemen in zich had van magteloosheid; want het vorstelijk beginsel zegevierde over dat des volks, en te gelijk het beginsel der versnippering over dat der eenheid. Het valt intusschen gemakkelijk, de daarover gewisselde gedachten en hare resultaten te gispen en te veroordeelen; doch wie de zaak van Duitschland, zoo als het toenmaals was, en vooreerst nog wel blijven zal, onbevooroordeeld gadeslaat, zal zich over de uitkomst, zoo als zich die geopenbaard heeft, in het minst niet verwonderen. Men heeft in de beide vorige jaren andere beginsels gevolgd; onze Schrijver heeft ze te Frankfort mede luid uitgesproken. Waartoe heeft het geleid? Men hield te Weenen al te angstvallig in het oog, en vergat te Frankfort al te onberaden, dat de Duitscher niet ophoudt, en niet wil ophouden Pruis, Beijer of Sakser en zoo voort, en wel honderdmaal en zoo voort, te zijn. Ziedaar alles.
De Schrijver eindigt dit Hoofdstuk met te gewagen van de verhouding van den Staat in Duitschland tot de Kerk, en geeft de reden op, waarom dit teeder vraagstuk onbeslist bleef. De Kerk vroeg te veel en de Staat durfde niet alles weigeren. De Ultramontanen zagen zelve tegen eene eindschikking op, omdat zij, en ligt niet zonder grond, beducht waren, dat de Duitsch-Katholieke Kerk meer in den Duitschen volksgeest dan Roomsch zoude uitvallen.
Te regt noemt onze Auteur de uitkomsten van het Weener Congres in dezelfde mate gering en onbevredigend, als de verwachtingen er van groot en veel omvattend waren geweest. Grondig en diep behandelde het geene der groote idéën, welke het menschdom sedert lang bezig hielden; de gewigtigste vragen liet het onbe-
{==635==} {>>pagina-aanduiding<<}
vredigd, of loste ze op geheel in strijd met de openlijke meening. Het beleedigde het volksbeginsel, het vermeed bijna geheel het algemeen onder de volken heerschend denkbeeld eener wettig gevestigde staatsregeling; het stelde geene bepaalde grenzen ten aanzien der verhouding tusschen Kerk en Staat, en vermaakte dus aan den toekomenden tijd nog eene ruime bron van twist en tweedragt: Slechts in één opzigt had het eene groote uitkomst opgeleverd, dat het namelijk de van elkander verwijderde Mogendheden weder vereenigde, toen het er op aan kwam, om den wedergekeerden napoleon het hoofd te bieden.
In een volgend Hoofdstuk beschrijft de Hoogleeraar den toestand der restauratie tot op napoleons terugkomst. Waar en treffend is hetgeen hij over het staatkundig vorsten- en volkenleven in Zuid- en Noord-Duitschland opmerkt. Ja, zoo als hij het doet uitkomen, lag het in den regel, dat de Zuid-Duitsche vorsten, door den Franschen Keizer, ten koste van een derde groot geworden, weinig heils zagen in de eenheid van Duitschland; zoo als zij zich ook eerst van hunnen beschermer hadden losgescheurd, toen zijn invloed op de Duitsche zaken vernietigd scheen, en een langer volhouden hunne pas gegoten kroonen weder zou kunnen doen smelten. Het Napoleontisch element bleef dus het Zuiden doordringen, terwijl het in 't Noorden voor de terugplaatsing in het verouderde week, zonder dat de herstelde, met afkeer tegen al wat Napoleontisch was of geleek vervulde vorsten eenigzins acht sloegen òf op de veranderde tijden, òf op den gewijzigden toestand des volks. ‘Teleurstelling’ was het Duitsche woord van 1814.
In Zwitserland gaf de val van napoleon aan de oude Aristokratische familiën en Stedelijke regeringen, die in hunne voorregten gekrenkt waren, aanleiding, om de terugname van het verlorene te beproeven; zoodat het ontslag uit den ijzeren band van hun beschermheer het voorspel werd der uitbarsting van wilde driften.
De blik op Italië geworpen wekt droefgeestige gewaarwordingen, als men ziet hoe menschen brutaal genoeg

{==636==} {>>pagina-aanduiding<<}
zijn om een streep door den tijd te halen. Men kan kapitalen, welke de Staat in papier hermunt heeft, tiercéren, amortiseren, en hoe die staathuishoudkundige kunstgrepen meer heeten, maar den tijd in de intellectuéle en geestelijke wereld te amortiseren en zijne toekomst met een interdikt te beleggen: zie, dat zou men het werk van krankzinnigen noemen, als men het niet in Italië had zien gebeuren. Daarin ligt dan ook de kiem van Italiës blijvenden ziekelijken toestand, van de telkens terugkeerende worsteling om de vrijheid, welke dezer dagen weder onderdrukt is, zonder dat de zucht er naar is kunnen vernietigd worden. Italiës dag zal op zijn tijd aanbreken. De verdelging van Katharen, Albigensen en Wicklefiten heeft de hervorming der zestiende eeuw niet kunnen weerhouden; zij vertraagde slechts, wat vroeger gebeurd konde zijn.
Ten aanzien van Spanje geeft Dr. hagen eerst de grondtrekken der staatsregeling van Cadix op, en beoordeelt haar billijk, door op de omstandigheden te letten, waarin zich toenmaals Vorst en Volk bevonden. Verder wijst hij op hare gewelddadige vernietiging door den zwakken ferdinand. En als men dan daarbij in aanmerking neemt, dat deze als een kind aan den leiband ging van mannen, die hem dagelijks toeriepen: ‘Is het mogelijk, Sire! dat de Liberalen en Josephino's nog onder ons leven? Waarom heeft men toch niet in elke stad, in elk dorp van Spanje schavotten opgerigt? Waarom heeft men niet overal brandstapels bereid, om over die goddeloozen gerigt te houden? Dit is het eenige middel, Sire! om uwen troon te bevestigen.’ dan zal men zich geenszins verwonderen, dat de Jezuïten werden teruggeroepen, de Inquisitie hersteld, en meer dan tien duizend Liberalen en Josephino's geproscribeerd werden.
Stapt Dr. hagen met een luchtigen tred over Portugal heen, waarvan ook niet veel anders te zeggen is, dan dat het zich ongelukkig voelde, zoo veel te uitvoeriger behandelt hij de staatkundige aangelegenheden van Frankrijk. De bourbons op den ouden koningstroon waren een geschenk van den sluwen talleyrand, dat ongeluk-
{==637==} {>>pagina-aanduiding<<}
kig het grootste deel der Natie niet smaakte. Het Fransche volk was én door de bourbons zelve én door de gebeurtenissen na 1795 geontbourboniseerd. Wordt dit in het oog gehouden, dan zal men het jaar veertien gemakkelijk begrijpen en van zelf toestemmen, dat de bourbons, als misplaatst, ligtelijk konden dwalen in de keuze hunner maatregelen, en dat aan den anderen kant het publiek oordeel onwillekeurig in hun nadeel uitvallen moest. Maar wat? indien zij, die regten verkregen hebben, ze weten te handhaven, en zij, die vroeger door aanhankelijkheid aan de gevallen Dynastie verloren, op hun standpunt eischen teruggevoerd te worden; terwijl het Hof tusschen beiden weifelt, of den teruggang blijkbaar begunstigt? Onze Schrijver beantwoordt deze vragen, door kennis te doen maken met de leden van het Koninklijk Huis, waarvan napoleon eens had gezegd: dat het slechts één man telde, de Hertogin van Angoulême; - door de tegenstrijdige en onvereenigbare beginsels van het Charter te doen uitkomen, hetgeen ten gevolge had, dat het bijkans niemand voldeed; - door te wijzen op de begunstiging van uitgewekenen, die wel Roijalisten waren gebleven, maar vreemdelingen waren geworden in den wezenlijken toestand, waarin hun vaderland, sedert zij het verlaten hadden, geplaatst was, en dien zij wegdachten; gelijk lodewijk, door zijne regering van 1793 te dagteekenen, de elkander opgevolgde staatsbesturen wegcijferde; - door
de onverstandige maatregelen na te gaan, die men in de organisatie van het leger nam; - door te letten op de aanmatigingen van den adel en de hooge geestelijkheid, die het middeleeuwsche leenregt wilden terugroepen, en verouderde kerkvormen met nieuwen glans omgaven; - en eindelijk door de verachting op te merken, waarmede het Hof de vorige omwenteling als zedeloos brandmerkte.
Het vierde Hoofdstuk verhaalt met algemeene trekken de terugkomst van napoleon en zijne kortstondige herstelling op den troon. Wij kunnen met onzen Schrijver niet instemmen, dat napoleons toegevende inwilliging aan de eischen van den tijd onvoorwaardelijk; althans niet, dat zij

{==638==} {>>pagina-aanduiding<<}
volstrekt was. Het was een onvrijwillig bukken voor eene magt, welke ook den Despotieken Keizerstroon was boven het hoofd gewassen. De grondwet, die hij gaf, zonder dat zij in hare zamenstelling aan het oordeel van bevoegde magten onderworpen was geweest, was eene tooneelvertooning. Hoe zij hem tegen de borst stuitte, en wat hij al in zich-zelven te overwinnen had, blijkt, dunkt ons, genoegzaam daaruit, dat hij het goedgekeurde, of liever goedgejuichte ontwerp een bijvoegsel noemde tot de oude Statuten van het Keizerrijk, welke hij daarmede in het leven terug riep, en die, indien hij in de regering ware bevestigd geworden, dit rijke bijvoegsel zouden verslonden hebben, gelijk in farao's droom de magere de vette koeijen. De oorlogskans en het verraad behoedden het echter voor die kuur. De grootste veldheer van Europa ging van Waterloo naar een klip in het hart der zee, en stond daar als een toonbeeld van 's werelds wisselvalligheid.
Vlugtig roert de Schrijver in een volgend Hoofdstuk de herstelling der bourbons aan. Het is van belang zich door hem te laten herinneren, wat intrigue er werkte tusschen de hooge Bondgenooten, 't welk eindigde met Frankrijk te behoeden, van door de hand der herstellers van de legitimiteit te verliezen wat het zwaard veroverd had. Het zou met dit al te bezien hebben gestaan, of de Duitsche eenheid er bij zoude gewonnen hebben, indien de Elzas, die zich zoo hardnekkig voor napoleon tegen de Oostenrijkers verdedigd had, en andere streken, die sedert lang van het Fransche element doordrongen waren, in de Duitsche familie weder waren opgenomen. Nederland althans heeft door vereeniging met België luttel gewonnen, en allerminst, toen er eene Nederlandsche eenheid werd beproefd.
Het liet zich wel verwachten, dat Dr. hagen bij het Heilig Verbond zou stilstaan, dien steen des aanstoots en der ergernis voor het ziekelijk Europa, dat zonder Evangelie, zonder God en ondanks God op den stoom van zijn genie de baan der ontwikkeling wil doorvliegen, en, omdat het geenen kondukteur op den lokomotief toelaat, tel-
{==639==} {>>pagina-aanduiding<<}
kens uit het spoor rent, nu eens stil staat, dan in een moeras neerploft, en deerlijk gehavend, met achterlating van 't geen verbrijzeld is, al weder op nieuw begint. Onze Schrijver kent, en te regt, den oorsprong van het Heilig Verbond, even onheilig nageleefd als beoordeeld, aan Keizer alexander toe. Wij laten de Genesis van alexanders godsdienstzin voor zijne rekening, maar dit weten wij van elders, dat het niet, zoo als hij op gezag van Mevrouw krudener beweert, langen tijd gekost heeft, voor dat de Keizer van Oostenrijk en de Koning van Pruissen zich daartoe lieten overhalen. Trouwens Keizer alexander heeft zelf een geloofwaardig man, Dr. eylert, het volgende verhaald: ‘In de dagen van Lutzen, Dresden en Bautzen drong zich, bij al onze vergeefsche inspanningen, aan uwen Koning (friedrich wilhelm) en mij de overtuiging op, dat er met menschelijke magt niets gedaan kon worden, en Duitschland verloren zou zijn, wanneer de Goddelijke Voorzienigheid ons niet te hulp kwam en onze pogingen niet zegende. Ernstig en nadenkend reden wij, de Koning en ik, zonder geleide naast elkander en spraken niet. Eindelijk brak mijn beste vriend het stilzwijgen af en zeide: “dat moet anders worden; wij bewegen ons naar het Oosten, en wij willen en moeten naar het Westen; het zal met Gods hulpe gaan. Wanneer hij echter,
gelijk ik hoop, onze vereenigde pogingen zegent, willen wij voor de overtuiging, dat Hem alleen de eere toekomt, voor de geheele wereld uitkomen.” Dit zwoeren wij en reikten elkander met opregtheid de hand. De zege volgde bij Culm, Catzbach, Grossbeeren en Leipzig, en toen wij aan het einddoel van den zwaren kampstrijd te Parys waren, bragt de Koning van Pruissen, van wien de eerste gedachte was uitgegaan, deze heilige zaak weder ter sprake, en met ons vereenigde zich gaarne de edele Keizer van Oostenrijk, frans, die met ons in denkwijs, gezindheid en bedoeling overeenstemde. In een ernstigen stond werd het eerste denkbeeld van dit Heilige Verbondgebouw geuit, en in een schoon, dankbaar en blijd uur werd het ten uitvoer gebragt. Het is in 't geheel niet ons, maar Gods werk.

{==640==} {>>pagina-aanduiding<<}
De Verlosser zelf heeft alle denkbeelden, die het in zich bevat, en alle grondstellingen, die er in heerschen, ons ingestort. Wie dat niet erkent en gevoelt, en hier verborgene bedoelingen der politiek op den achtergrond meent te ontdekken, en het heilige met het onheilige vereenigt, die kan daarover zijne stem niet uitbrengen, en met zulk een mensch kan men daarover niet spreken.’
Wien zal het bevreemden, dat zoo vele duizenden, die, vreemd aan den door schokkende omstandigheden opgewekten godsdienstzin, dien ze voor mystiekerij uitkreeten, vrijheid in anarchie, beschaving in ongodsdienstigheid zochten, op dit verbond het slijk van hunnen smaad en spot wierpen, en dat de vorsten, die de hand, welke redding had geschonken, niet voorbijzagen, en met afkeer tegen den voortgang eener afbrekende rigting bezield waren, op hunne beurt het behoud van den troon en het algemeene welzijn in de beteugeling van den vrijen volkswil meenden te vinden. Daarvan wist de staatkunde van den Oostenrijkschen Staatskanselier wonderwel partij te trekken.
De politiek van dezen man, de regterhand van Keizer frans, wordt door den Heidelberger Doctor met fiksche trekken afgemaald. Men moet echter de bekwaamheid van den Staatsman regt laten wedervaren, en het erkennen, dat het invoeren van vrije grondwettige instellingen, bij zoo vele verschillende en van elkander afkeerige nationaliteiten, een gewaagd spel was. De proef op de som werd in de twee laatste jaren geleverd.
Meer liberale beginsels leefden in het poëtisch gemoed van laharpes leerling, en de Pruisische regering, door den geest van von stein bezield, helde mede tot vrijzinnige beginsels over, ofschoon friedrich wilhelm weinig vertrouwen stelde in hetgeen sommigen voor vrijzinnig uitgaven, gelijk hij ook weinig ingenomen was geweest met het zoogenaamde deugdenverbond, dat hij duldde, alsof hij het niet zag. Maar de Rússische politiek was magtiger dan de Keizer, die, ofschoon Autokraat, zich aan het despotisme van den Adel en de Bureaukratie niet kon onttrekken; terwijl de gemoedelijke Koning van Pruissen

{==641==} {>>pagina-aanduiding<<}
tegen nieuwigheden, die geene goede resultaten waarborgden, schroomvallig opzag. Zoo won het de politiek van het Weener Kabinet, en het staatsbeginsel van metternich zou zijne stadiën doorloopen. Het is vóór twee jaren schrikkelijk gewond; zal het van de toegebragte slagen bekomen?
In Europa was een ‘vrijheidsgeest aanwezig, alleen openbaarde zij zich in de verschillende landen op onderscheidene wijze. De terugwerking had dus geene gemakkelijke taak, en overal moest zij zich op tegenstand voorbereiden. Bijna overal was de strijd tusschen vrijzinnige denkbeelden en het behoud aangevangen.’ Dien strijd gaat de Schrijver aanwijzen en voorstellen, omdat de geschiedenis van dit tijdperk zich daarom beweegt.
In het zesde Hoofdstuk leidt de Auteur zijne lezers door Duitschland tot den tijd, waarin de Karlsbader Besluiten genomen werden. Wij zijn het met hem volmaakt eens, dat, en wel vooral in de dagen van den bevrijdings-oorlog, Godsdienstzin zich aan het staatkundig leven huwde. De overheersching van napoleon, die zoo vele zoete droomen, - men denke slechts aan de verwachting van eenen johannes muller en den helderdenkenden henke, - verstoorde, had in het Duitsch gemoed het ijskoude rationalisme doen ontdooijen. Het volk walgde van die zoogenaamd Christelijke stal- en keukenpreken; men gunde het aan de katheders der Universiteiten den christus tot eenen goochelaar te vernederen, men vroeg weder in de kerk naar een Heer, die leven geeft en overvloedig genoeg. Het was geen komedie of huichelarij, toen, op den avond van den volken-veldslag voor Leipzigs muren, de beide Keizers met den Koning van Pruissen op de knieën in aanbidding van den God der legerscharen nedervielen, maar de sprekende uitdrukking van hetzelfde volksgevoel, dat vijf maanden later in het overwonnen Parijs zich lucht gaf, niet in overwinningskreeten, neen, maar in het oude Duitsche kerklied, door de zonen van Germanië gezongen. Dat die zamenstemming en zamenwerking van het godsdienstige en staatkundig element niet is bestendigd, is mede eene der oorzaken

{==642==} {>>pagina-aanduiding<<}
van de belemmering der wezenlijk vrije Duitsche volksontwikkeling.
Handelende over de openbare meening in Duitschland, doet hagen het uitkomen, hoe zij door de schriften van arndt, den dichter van: ‘Was ist des Deutschen Vaterland,’ door de persoonlijkheid van jahn, en de fantazij van görres werd vertegenwoordigd.
Meer invloed echter verkreeg de magt der Kabinetten, door jaloezij, wangunst en kleinmoedige vrees voor zelfbehoud geleid. Het Zuiden wierp een verontrustenden blik op de magt van het Noorden. Beijeren vooral kantte zich aan tegen de liberale beginsels, welke in Pruissen wortelden, en Oostenrijk had wel iets te duchten, indien het Berlijner Kabinet derzelver wasdom bevorderde. De personele invloed van Keizer frans en van alexander bleven niet zonder uitwerking op het gemoed van friedrich wilhelm, die elke beweging schuwde, als zij zich fantastisch openbaarde, want fantasus, plagt hij te zeggen, is de broeder van morfeüs. Den eersten beslissenden stap tot terugwerking veroorzaakte eene brochure van schmalz, die eene openlijk vijandige houding tegen de vrijzinnige rigting aannam.
Het is zeer belangrijk wat de Schrijver in het midden brengt over de grondwetsbeweging in die dagen. Wij krijgen er uit te zien, dat de algemeene rigting, aan historische herinneringen, ook van wege de groote namen, welke zich in den bevrijding-oorlog zoo heerlijk onderscheiden hadden, gehecht, in den beginne tegen de Aristokratie niet vijandig gezind was; ‘doch spoedig verdween die rigting van de openbare meening; want de Aristokratische partij kwam met hare aanspraken en met hare minachting voor het burgerlijk element en voor den tijdgeest zoo vermetel en onbewimpeld voor den dag, dat elke gunstige meening ten haren opzigte terstond verdwijnen moest. Men ziet van nu af veel meer den tegenstand tegen de adellijke aanmatiging een wezenlijk bestanddeel vormen der openlijke meening. En zoo was het dan natuurlijk, dat men bij de nieuw te maken staatsregelingen den adel geenen overwegenden invloed wilde

{==643==} {>>pagina-aanduiding<<}
toestaan. Veeleer wenschte men het Democratische element te doen zegepralen; men wilde eene eigenlijke vertegenwoordiging, in welke niet de afzonderlijke standen, maar het gezamenlijke volk werd voorgesteld. Ook verstond het zich wel van zelf, dat voor de individuën al de regten in aanmerking kwamen, welke de waarborgen zijn van politieke vrijheid: zekerheid van personen, vrijheid van drukpers, eene nieuwe regeling van het regtswezen met het beginsel van openbaarheid en mondelijkheid.’
Met opmerkzaamheid hebben wij Dr. hagen de vraag hooren beantwoorden, hoe de verhouding was der Duitsche regeringen tot die vorderingen van de openbare meening. En waarlijk, wat de meeste vorsten hunnen volken gaven, was een spotten met de behoefte des tijds, doch liet in de verte zien, dat de hand, die van de Kabinetten uitging, te kort zou schieten om de toekomst tegen te houden. In voldoening aan Art. 13 van de Bondsakte, gaf men toe, doch zorgde te gelijk, dat het volkselement onder den druk der Aristokratie beklemd bleef.
Keurhessen zag de staatsregeling niet tot stand komen, uit hoofde de regering ongezind was de vrijheid van de drukpers en het onvoorwaardelijk regt der Stenden tot het bewilligen der belastingen toe te staan.
In Wurtemberg was Koning frederik I zeer impopulair. Hij poogde dien kwaden indruk weg te nemen met eene Staatsregeling aan te bieden, waarbij nogtans zijn absoluut gezag niet met al verloor. Hij leed echter schipbreuk op den verklaarden onwil van alle standen. De strijd duurde tot zijnen dood, terwijl de onderhandelingen, die met zijnen opvolger werden aangeknoopt, evenmin tot eene gunstige ontknooping leidden.
Evenzeer mislukte de poging om in Baden eene Konstitutie in te voeren. De regering van Nassau gaf wel eene vrijzinnige Grondwet, doch wist voor te komen, dat zij in het leven trad. Niet beter was het in Beijeren gesteld.
Het is inderdaad eene belangrijke vraag: waarom aarzelden de vorsten toe te staan, wat zij met weinig schran-
{==644==} {>>pagina-aanduiding<<}
derheid konden voorzien, dat eenmaal zou genomen worden? Men dacht: uitstellen doet tijd winnen. Dit gaat op, als men onder zijne vlag vaart, maar tegen den tijd in te temporiseren, is onzin en leidt tot niets.
Hagen werpt een vlugtigen blik op den Duitschen Bond, hoe hij de stoffelijke belangen behartigt, en hoe weinig hij zich bekommert, om de verhouding der Staten tot de Kerk vast te stellen. Oppervlakkig wordt deze aangelegenheid besproken. Het onderwerp had verdiend, dat het van alle kanten en ook van binnen ware bekeken geworden.
Aangenaam verrassend is het te lezen, hoe vrijzinnig de Groot Hertogelijke regering van Saksen-Weimar zich gedroeg en welke vruchten men aanvankelijk daarvan plukte: jammer, dat zij zoo spoedig tot bederf overgingen. Wij hadden gaarne gezien, dat de Schrijver wat dieper en grondiger over de Bürschenschaflen, die zoo veel gerucht gemaakt hebben en zoo uiteenloopend beoordeeld zijn, gesproken had. Maar dat ongelukkige Wartburgsfeest, wat getuigt het? dat de feestvierenden vreemd waren aan den geest van den man, die op dit bergslot eens den Bijbel vertaalde; dat scholieren hunne roeping te buiten gaan, wanneer zij zich als meesters van den volkszin opwerpen. Zij kunnen vuren aanleggen, maar toonen daarmede nog niet, dat zij ook geleerd hebben gebouwen te stichten. De aanleggers van het Wartburgsvuur hebben de rollen vervuld der jongens, die, de glazen inwerpende, het oproer vooruitsnellen.
Ongelukkigerwijze wekte deze baldadige manifestatie de niet geheel en al ongegronde vrees, die kotzebue wist levendig te houden, bij de regeringen op, dat de zucht tot revolutie het Duitsche vaderland op nieuw in eene zee van verwarring zou dompelen, en het begin was, dat Saksen-Weimar genoopt werd zijne milde bepalingen, betreffende de drukpers, in te trekken.
En toch, terwijl het stapvoets zich terugtrekkende Pruissen met moeite de krachtvolle eischen van de Rijnprovinciën en andere gewesten ontweek, wijst de Schrijver ons op den tegenovergestelden geest, die in de Zuid-
{==645==} {>>pagina-aanduiding<<}
Duitsche Staten ontwaakte, waar, als hadde men het er op gezet, om immer het tegengestelde van het Noorden te doen, in 1817 en 1818, in Beijeren, Baden, en Wurtemberg Staatsregelingen meer overeenkomstig de behoeften des tijds in werking kwamen. ‘Niet zonder eenigen trots verhieven de Zuid-Duitschers zich er op, dat deze nieuwe politieke ontwikkeling van hen was uitgegaan; en inderdaad scheen thans Zuid Duitschland de rol te willen overnemen, welke de openbare meening aan Pruissen had toegedacht.
Het Zevende Hoofdstuk loopt over het Congres van Aken en de besluiten van Karlsbad. Met een enkel woord maakt Dr. hagen zich af van hetgeen omtrent de ontruiming van Frankrijk door het bezettingsleger werd besloten. Uitvoeriger is zijne mededeeling der Duitsche aangelegenheden. Hij geeft in breede trekken den inhoud op van de in 1836 in het licht verschenen, maar als echt betwijfelde, onderhandelingen tusschen de Ministers van Oostenrijk, Pruissen en Rusland, en vergelijkt daarmede de verklaring dezer mannen, die openbaar is gemaakt. Zij is in waardiger en op meer waren toon gezet, en schijnt ons uit dien hoofde toe de echtheid der vroeger genoemde te vernietigen. Die geheime onderhandelingen dragen het onmiskenbare kenmerk, dat de opsteller het doel heeft gehad, het later gebeurde. bij anticipatie, die ministers in den mond te leggen. Het heeft ons daarom genoegen verschaft, dat ook Dr. hagen de onwaarschijnlijkheid van dit pseudo-Staats-stuk doet uitkomen, door de valsche stelling, waarin de regtschapen hardenberg wordt geplaatst, wien men een verachtelijke, en een geheel met zijn karakter strijdige rol heeft geleend. Maar het is de kunstgreep, de zedelijke maxime van zekere partij. Men vrage het slechts aan de potter, of het niet waar zij: ‘Hoon, veracht, bespot de regering, en de bestaande orde vervalt van zelf.’ Verdelging is, in den mond van sommigen, gelijkluidend met vooruitgang.
Onze Schrijver, die alleen oogen heeft voor Duitsche eenheid en nergens anders voor, wordt juist daardoor eenzijdig en verzuimt in te denken, in welken moeije-
{==646==} {>>pagina-aanduiding<<}
lijken toestand de vorsten geplaatst werden, die met onfeilbare wijsheid en Herkulische kracht dienden toegerust geweest te zijn, om de buitensporige rigting van verwilderde gemoederen te leiden en binnen perken te houden. De moord van kotzebue, die algemeen voor een Russischen spion werd gehouden, en de wijze, waarop de moordenaar bewierookt werd en vergood, verontrustte de bezadigden, sterkte de partij der terugwerking, en gaf aan de Staatkunde van Weenen vrijmoedigheid, om openbaar uit te spreken, wat men anders bedektelijk ten uitvoer zou gelegd hebben. Althans de besluiten van het Ministeriëel Congres, door tien Staten te Karlsbad gehouden, drukten de noodzakelijkheid uit, om de drukpers te beperken; de Universiteiten onder voogdijschap te stellen; eene Kommissie tot onderzoek van Demagogische woelingen te benoemen; eene nader beperkende uitlegging van Artikel 13 der Bonds-akte vast te stellen, en den vooruitgang der Democratische elementen tegen te gaan en te verstoren. Deze besluiten werden op den 20 September 1819 door de Bondsvergadering niet alleen goedgekeurd, maar ook versterkt.
Het achtste Hoofdstuk wordt aan de beschouwing van Engelands Staatkundigen toestand tot aan den jare 1820 gewijd; beschrijft de ongelijkmatigheid van vertegenwoordiging in het Parlement, door de uitbreiding van de bevolking in de koop- en fabrieksteden, en door de vermindering van sommige Graafschappen te weeg gebragt, dat luide om verbetering riep en een vinnigen strijd uitlokte. De Schrijver, zonder juist nieuwe gezigtspunten te openen, beschrijft zeer vlugtig de worsteling in hare afwisselende kansen.
In het negende Hoofdstuk volgt hij de terugwerking op den voet, waarover Frankrijk zich tot het jaar 1820 te beklagen had. Zij opende zich eene loopbaan, toen richelieu een drietal dwangwetten door la Chambre introuvable wist te doen goedstemmen. Ney viel onder geweervuur, dat de Pairs deden losbranden, omdat de Maarschalken geweigerd hadden een vierschaar over hunnen Spitsbroeder te spannen. Er ging eene proscriptie

{==647==} {>>pagina-aanduiding<<}
uit tegen de familie van bonaparte en zijne getrouwste aanhangers, en meer anderen. Verder geeft hagen de reden op, waarom zelfs de Koning over deze Kamer, die zoo geheel onder den invloed der restauratie stond, ontevreden was. Zij was namelijk meer Aristokratisch dan Roijalistisch en liet zich leiden door den Graaf van artois, die den teruggang met al zijn vermogen bevorderde. Het gevolg was: de ontbinding in 1816.
Nu slaat hij den strijd gade der verschillende partijen, uitgelokt door de ontluiking van het Konstitutioneel element in de Kamer, waar minder Ultraroijalisten, meer Liberale mannen in gekozen waren. Dit verschijnsel bewoog richelieu een stap achterwaarts te doen, en eindelijk af te treden. Wel is waar gedroeg zich het opvolgend Ministerie meer liberaal; maar de waanzinnige daad van louvel, die de zwarte bende der vorstenmoorders in Frankrijk voorop ging, berokkende de aanvankelijke zegepraal der terugwerking. Immers zij deed het Ministerie decazes vallen, bragt richelieu weder aan het hoofd der regering terug, en deze bezwaarde en ergerde het volk, door de Censuur voor de dagbladen weder in te voeren, de persoonlijke vrijheid te beperken, en eene nieuwe Kieswet door te drijven.
Hiermede eindigt het eerste Deel.
h.

j.h.s.





Enkele wenschen omtrent de wijziging van het Hooge Onderwijs door Dr. J. van Vloten. Te Amersfoort, bij W.J. van Bommel van Vloten. 1850. In gr. 8vo. 39 bl. f :-40.

Dit boekje verdient allezins behartiging. Ook al vindt menigeen er welligt dingen in, die hij minder kan goedkeuren, desniettegenstaande zal niemand, die middellijk of onmiddellijk eenigen invloed op de zaken van het Hooger Onderwijs kan uitoefenen, zich beklagen, wanneer hij het gelezen heeft. Wij willen er kortelijk den inhoud van doen kennen, en daarbij hier en daar onze aanmerkingen voegen.

{==648==} {>>pagina-aanduiding<<}

In de Inleiding drukt de Schrijver zijn wensch uit, dat de drie Hoogescholen tot ééne mogen zamengetrokken worden, en wil deze bij voorkeur te Leiden gevestigd hebben. Het eerste stemmen wij gereedelijk toe, daar het wel zeker is, dat onze geldmiddelen het onderhouden van drie goede Hoogescholen niet vergunnen, het laatste beschouwen wij niet als onbetwistbaar. Het is evenwel ons voornemen niet deze vraag hier te bespreken. Mr. opzoomer, die Utrecht voorstelde, heeft volgens den Schrijver zelven nog eenige, al zijn 't geen gewigtige, gronden aangevoerd; maar Dr. van vloten maakt er zich met eene beslissing ex tripode van af. Het is echter thans uit de mode zich daardoor te laten verschrikken.
Hierop volgt het eerste Hoofdstuk, getiteld: de godgeleerde Faculteit. De inhoud van dit hoofdstuk komt kortelijk daarop neder, dat de Schrijver geen Godgeleerde Faculteit aan de Hoogeschool wil dulden. Hieromtrent zijn wij het niet met hem eens. Wij stemmen gaarne toe, dat het ongerijmd is, terwijl de scheiding van Kerk en Staat als beginsel vaststaat, nog eene Godgeleerde Faculteit, ten dienste van een bepaald Kerkgenootschap, aan eene Lands Hoogeschool te laten bestaan; doch naar ons inzien moet er evenwel eene Godgeleerde Faculteit, zonder andere geloofsbelijdenis, dan die der uitkomsten van de wetenschap, aan de Hoogeschool blijven. Het bestaan van zulk eene godgeleerdheid moet de Schrijver zelf erkennen, of anders van zijnen Doctorstitel afstand doen. Van de lessen, in die Faculteit gegeven, konden dan de toekomstige godsdienstleeraars der verschillende geloofsbelijdenissen, des verkiezende, gebruik maken, zonder dat iemand daartoe behoorde gedwongen te worden. Elk Kerkgenootschap, dat die lessen niet goedkeurde, moest dan, gelijk grootendeels toch reeds gebeurt, zijn eigen Kweekschool mogen hebben, met volkomen vrijheid, om die naar zijn goedvinden in te rigten. Wij zijn dus in zoo verre van des Schrijvers meening, dat wij geene godgeleerden van eene bepaalde geloofsbelijdenis aan de Hoogeschool wenschen te vormen; maar het komt ons ten hoogste verkeerd voor, de godgeleerde wetenschap

{==649==} {>>pagina-aanduiding<<}
geheel te verbannen. Men zegge niet: de godgeleerdheid als wetenschap is een onderdeel van wijsbegeerte, letteren en geschiedenis; want het is toch zeker, dat over het algemeen wijsbegeerte, letteren en geschiedenis weinig acht op de godgeleerdheid slaan, en deze, wanneer zij niet aan opzettelijk daartoe benoemde leeraars was toevertrouwd, weldra geheel zou vervallen.
Het tweede Hoofdstuk handelt over de zedekundige wetenschap. Hierin wordt veel behartigenswaardigs gezegd. Vooral hetgeen over de zedekunde (blz. 21, 1)) gezegd is, verdient allezins in aanmerking genomen te worden. Het is een treurig verschijnsel in onzen tijd, dat zich telkens eene zekere beginselloosheid openbaart, die waarschijnlijk daaraan te wijten is, dat gewoonlijk de zedekunde van de historische godgeleerdheid afhankelijk gemaakt wordt, en op dit gebied tegenwoordig een burgeroorlog heerscht, die de overtuiging der leeken aan het wankelen brengt, en bij gevolg ook hun zedelijk bewustzijn verzwakt. Dit kon verholpen worden, door de zedekunde geheel als zelfstandige wetenschap, naar de wijze der Socratische scholen in de oudheid, te behandelen; en haar dus op een van alle historische stelsels onafhankelijk standpunt te plaatsen. Dit zou het zedelijk bewustzijn in ons volk niet weinig verlevendigen, en daarom is het ook onze wensch, dat de lessen over de wijsgeerige zedekunde voor alle studerenden verpligtend mogen gemaakt worden.
In het derde Hoofdstuk, de Faculteit der letteren en het Hollandsch, wordt menige belangrijke wenk over de studie der letteren in het algemeen, en over die van onze vaderlandsche letteren in het bijzonder gegeven. Wij juichen het dáár gezegde gaarne toe, vooral dewijl het in Nederland hoog noodig is, het onderwijs in de Nederlandsche taal te verbeteren. Wanneer de Regering hiertoe pogingen aanwendt, zal zij bij het volk waarschijnlijk veel bereidwilligheid vinden, de Congressen voor de beoefening onzer Nederlandsche taal strekken onder anderen ten bewijze, dat de belangstelling in dit vak onder onze Natie aan het klimmen is.
In het vierde Hoofdstuk wordt over de voorbereidende

{==650==} {>>pagina-aanduiding<<}
studiën gehandeld. Het dáár, in overeenstemming met Mr. opzoomer, voorgestane denkbeeld, om den tijd der Academiestudie te bekorten, en dien der voorbereidende studie te verlengen, juichen wij zeer toe. Daardoor blijven de jonge lieden langer onder de meer bijzondere leiding hunner leermeesters, en komen met een meer gevestigd karakter aan de Hoogeschool, terwijl tevens daardoor de zwarigheid, die sommigen zien in het vereenigen van zoo vele studenten in ééne stad, van zelf niet weinig wordt verminderd. Ook wat hier over den voorrang van het Grieksch boven het Latijn gezegd wordt is waarheid. Ook het brengen van Logica en Natuurkunde aan de Gymnasiën moeten wij prijzen; en wij gelooven niet, dat daardoor te veel van de hersens der leerlingen zou gevergd worden; daar zij er langer dan thans zonden blijven, en dus ook meer zouden kunnen uitvoeren. Het zou echter, ter voorkoming van nadeelige gevolgen voor de gezondheid, bij aanhoudende studie, ten hoogste zijn aan te bevelen, dat aan de Gymnasiën tevens gelegenheid tot het leeren der gymnastiek wierde gegeven. Wegens de bezorgdheid van sommige ouders kon men het aan ieder vrij laten daaraan al of niet deel te nemen. Wij twijfelen niet, of de gunstige gevolgen, die men er van zou bespeuren, zouden spoedig algemeene deelneming te weeg brengen.

d. burger, jr.




A.J. van der Aa. Beknopte geschied- en aardrijkskundige beschrijving van het Koningrijk der Nederlanden en het Groothertogdom Luxemburg, benevens een kort overzigt van Nederlands Bezittingen buiten Europa. Vierde verbeterde druk. Te Gorinchem, bij J. Noorduyn en Zoon. 1850. In kl. 8vo. 56 bl. f :-30.

De bijval, welke aan de Beknopte beschrijving der Nederlanden, van den vlijtigen van der aa, te beurt valt, is wèlverdiend. De thans verschenen Vierde druk, is, naar de behoefte, gewijzigd, verbeterd en bijgewerkt,

{==651==} {>>pagina-aanduiding<<}
en het is niet der moeite waard hier de geringe feilen aan te stippen, die er nog in zijn overgebleven.
Het werkje is in 51 lessen verdeeld, waarvan de 21 eerste de algemeene beschrijving bevatten, en zoo veel over de geschiedenis van Nederland als de Schrijver noodig vond hier op te nemen. Het verdere gedeelte is aan de beschrijving der Provinciën gewijd; de voorlaatste les behandelt Luxemburg en de laatste onze bezittingen of Koloniën in Azië, Afrika, Amerika en Australië.
Voor hen, die het boekske niet kennen, willen wij overnemen hetgeen de Schrijver omtrent de inborst, de geaardheid enz. der Nederlanders, op bl. 25, zegt: ‘Zij zijn over het algemeen naarstig en arbeidzaam. De landbouw, veehoederij, melkerij en het kaas maken worden niet alleen door de mannen, maar ook door de vrouwen, met de meeste vlijt waargenomen. Langs de zeekusten leggen de mannen zich op de vischvangst toe. In de steden vindt men eene menigte ambachtslieden en winkeliers. In sommige provinciën leeft men van koophandel en zeevaart, in andere van de fabrieken. De Nederlandsche kooplieden zijn bij de buitenlanders als eerlijk bekend, waarom deze dan ook gaarne met hen handelen. De vroegere spaarzaamheid, die wel eens tot gierigheid oversloeg, bestaat thans niet meer zoo als voorheen; bij velen heeft zij plaats gemaakt voor verkwisting. Overigens is de Nederlander opregt, openhartig, vrij en rondborstig in het spreken; dapper, standvastig, bedaard, vernuftig, en bijzonder vreedzaam. Ook is hij lankmoedig, maar eens getergd of beleedigd zijnde, is hij niet ligt weder tot bedaren te brengen. De menschlievendheid en mededeelzaamheid zijn hoofdtrekken in het karakter van ons volk. De herbergzaamheid der Nederlanders en hunne verdraagzaamheid in de godsdienst hebben vroeger vele vreemdelingen in ons Vaderland eene schuilplaats doen zoeken.’
De druk is zuiver, hoewel klein, en het papier goed. Ook de correctie is naauwkeurig. Het geheel beveelt zich allezins aan niet alleen tot schoolgebruik, maar ook tot herinnering van het eenmaal geleerde.


{==652==} {>>pagina-aanduiding<<}

Mijne kamer, door een Student. Te Utrecht, bij J.A. van Woestenberg. 1849. In kl. 8vo. 200 bl. f 1-50.

Dit kleine werkje zal wel door velen gelezen ten minste in handen genomen worden. Eene studentenkamer, door een student beschreven - ieder vraagt, wat zal daar te zien zijn? De bewoner zegt openhartig en uitvoerig genoeg, hoe hij, na het doorgestane staatsexamen, dat reeds alle verschrikking verloren heeft, aan zijne kamer is gekomen. Hij brengt den lezer in zijne alkove, doet zijne piano hooren, meldt hem, wat er onder den spiegel staat, wijst hem de nis, vertoont wat er aan den wand der kamer hangt, meet de ruimte van zijn verblijf, gunt ook een kijkje naar buiten, ontsluit zijne secretaire en doorloopt zijne boekerij. Verbeeldt men zich op studentenstreken vergast te zullen worden, en te moeten schateren van lagchen, dan bedriegt men zich. De lezer vindt op deze kamer een student, die studeert; niet blokt, maar zich ontwikkelt, en van zijne levensbestemming helder bewust is. Het ziet er wel uit als bij de studenten in het algemeen, maar alles draagt er eene ernstige kleur. De student is zelfs wel eens zóó ernstig, dat hij 't vermoeden opwekt of 't werkje niet geschreven zij door iemand, die reeds jaren lang deze kamer heeft verlaten. Hoe 't zij, de Schrijver verstaat de kunst om onderhoudend te vertellen, en zelfs voor beuzelingen belangstelling op te wekken. Het ontbreekt hem niet aan vernuft, ten minste niet aan geestigheid. En moge al iemand den jongen student op de vingers tikken, als hij, eenigzins pédant, mannen, die in hun ambt jaren gearbeid hebben, beoordeelt; men bedenke, dat men tegenwoordig op zijn dertigste jaar grijs is in allerlei wetenschap en ervaring. Over het geheel hebben wij hier een lief boekje gevonden, dat gelijk ieder boek zijne gebreken heeft, maar ons doet wenschen, dat alle studenten, vooral zij, die voor den kansel zijn bestemd, worden mogen, als de bewoner van deze kamer: ernstig zonder stijfheid, opgeruimd van zin, en regtschapen van gemoed.





{==653==} {>>pagina-aanduiding<<}

Boekbeschouwing.

Het Gebed des Heeren, beschouwd als een(en) Hoofdïnhoud des Christendoms. Acht Leerredenen door Athanase Coquerel, voormaals Predikant bij de Hervormde Waalsche Gemeente te Amsterdam, thans Protestantsch Leeraar te Parijs. Uit het Fransch. Te Amsterdam, bij Gebroeders Diederichs. 1850. In gr. 8vo. 155 bl. f 1-50.

Hij, die het eerst den naam van: ‘Het volmaaktst Gebed’ aan het Onze Vader heeft gegeven, is zeker doordrongen geweest van den rijken, diepen, heiligen zin, welken het bevat, en met regt mogen wij het, het Gebed der Gebeden, het Volmaaktste Gebed, noemen! Reeds veel is er over geschreven, maar de stof, die het oplevert, blijft altijd onuitputtelijk: trouwens, is dit wel anders mogelijk bij de woorden van den Hoogsten Leeraar, waar Hij zijne jongeren, in kinderlijke zamenspreking, het hart leert verheffen tot Zijnen, en Onzen Vader?
Ook de met roem bekende Parijsche Leeraar coquerel koos het volmaaktste gebed tot stof van behandeling in acht leerredenen, die, vertaald, aan ons godsdienstig Nederlandsch publiek worden aangeboden.
De titel, hierboven opgegeven, wijst ons het standpunt aan, van hetwelk hij het Onze Vader beschouwd wil hebben, en bij de lezing zijner leerredenen zagen wij, dat bij de behandeling van elke bede dit gekozen standpunt ook is in het oog gehouden. Daar de Schrijver echter zelf, bladz. 6, verklaart: ‘Het gebed des Heeren (is) een voorbeeld des gebeds, niet een om zoo te spreken onveranderlijke kerkvorm, een formulier, eens vooral gegeven, van hetwelk een slaafsche ijver niet mag afwijken; eene enkele lijst van algemeene wenschen, tot welke naar de omstandigheden, iedere individuëele godsvrucht gehouden is hare bijzondere aanspraken te rigten: neen, het is een voorbeeld; jezus zeide tot de me-
{==654==} {>>pagina-aanduiding<<}
nigte, die hij van de dorre herhalingen, welke de huichelarij der Farizeeën beminde, afkeerig wilde maken: Gij dan, bidt aldus!’ Zoo kunnen wij moeijelijk inzien, welke overwegende redenen hem kunnen bewogen hebben, om van dit door den Heer-zelven aangegeven standpunt af te wijken, en een ander te kiezen. Gaarne erkennen wij, dat de Verlosser (en hoe kon dit anders?) ook de hoofdbegrippen zijner leer in het volmaaktst gebed heeft uitgesproken: maar het is iets anders, deze hoofdbegrippen, bij eene ernstige overdenking, er in te ontdekken, en te zien, welk een naauw verband er besta tusschen de leer die Hij predikte, en het voorschrift dat Hij tot bidden gaf: en iets anders, dat voorschrift aan te merken als bevattende den hoofdïnhoud des Christendoms. Hoe ligt zoude men toch door dergelijke voorstelling op de gedachte komen, dat wij het Onze Vader als een Compendium Religionis Christianae moesten aanmerken, en dat is wel zeker de bedoeling des Heeren niet geweest, die nergens een godsdienstig stelsel heeft voorgedragen.
Liever zouden wij de voor ons liggende Leerredenen den naam van Godsdienstige Redevoeringen (Discours religieux) willen geven, want hoezeer zij ook bij de openbare godsdienstoefeningen schijnen uitgesproken te zijn, missen zij echter een vereischte, dat tot het wezen eener eigenlijk gezegde leerrede behoort - van algemeen verstaanbaar en populair te zijn. Waarlijk, het moeten hoorders van meer dan gewone talenten zijn, die den Redenaar in den gang zijner denkbeelden, in den geest zijner beschouwingen, en in de vlugt zijner verbeelding volgen kunnen; en ofschoon wij gaarne gelooven, dat de schare, voor welke de Heer coquerel pleegt het woord te voeren, uit hoofde harer hoogere maatschappelijke beschaving, zich boven het verstandelijk peil der gewone gemeenten verheft; gelooven wij toch, dat men zich grootelijks zoude vergissen in de meening, dat de zoogenaamde fatsoenlijkste en beschaafdste hoorders ook tevens de kundigste zouden zijn, dat is: zoodanige, die hoven de mindere klassen met godsdienstige kennis zijn

{==655==} {>>pagina-aanduiding<<}
uitgerust, en dáárom met meer nut voor verstand en hart de openbare godsdienstoefeningen zouden bijwonen.
Elke bede wordt door den begaafden Spreker op de hem eigene treffende en wegslepende wijze behandeld: doch daar het moeijelijk is eene naauwkeurige analyse van elke leerrede in het bijzonder op te geven, willen wij alleen het thema er van mededeelen.
Eerste leerrede. De aanspraak des volmaakten Gebeds: God Onze Vader. Deze aanroeping bevat ingewikkeld: 1o. het zuivere begrip van God; 2o. het denkbeeld der éénheid en oneindigheid Gods; 3o. het denkbeeld eener schepping, het gewrocht der liefde, 4o. en dat eener Voorzienigheid, het bestuur van wijsheid en goedheid.
Tweede leerrede. De heiliging van den naam van God, beschouwd als bestaande in de kennis, in de getrouwheid, en in de aanbidding.
Derde leerrede. Het Rijk van God. Uitdrukking van den wensch, dat de godsdienstige waarheid zich onder de menschen meer en meer openbare en verspreide.
Vierde leerrede. De Wil van God. Deze bede verheft onze ziel tot het welgelukzalig verblijf, en geeft er ons dat denkbeeld van, 't welk het meest strookt met de heiligheid des Evangelies, de uitnemendheid van deszelfs zedeleer, de grootheid van onze bestemming, en den roem onzer schepping en verlossing.
Vijfde leerrede. Ons dagelijksch brood. De orde der woorden wijst de orde dezer denkbeelden aan: 1o. wat het dagelijksch brood zij; 2o. waarom wij het van God bidden; 3o. waarom wij het 't onze noemen.
Zesde leerrede. De dubbele schuldvergeving. Onderzoek der beide denkbeelden, onze schulden ten aanzien van God, en die van onze broederen ten aanzien van ons.
Zevende leerrede. De verzoekingen. 1o. Theorie der verzoekingen; 2o. overeenstemming daarvan met de ondervinding; 3o. de soorten der verzoekingen; 4o. welk regt men hebbe deze bede uit te spreken, en welke vrucht men er van verwachten kan.
Achtste leerrede. De verlossing van het kwade. Het einddoel der geopenbaarde Godsdienst.

{==656==} {>>pagina-aanduiding<<}

Hoe gepast de Redenaar zich van zijn tekst hier en daar weet te bedienen, om zijne hoorders leerzaam te onderhouden over het rampzalige van sommige heerschende begrippen des tijds, daarvan levert hij meer dan eene proeve: zoo toont hij in de vijfde leerrede, bladz. 89 en verv., het noodlottige aan, van het vooral in Frankrijk bij zoo velen gevierde Communisme; zoo ijvert hij in de zesde leerrede, bladz. 112, in hoogen ernst, tegen het onzedelijke tweegevecht, en wij twijfelen niet of ieder onbevooroordeelde zal met onverdeelde goedkeuring lezen, wat door hem omtrent het een en ander is in het midden gebragt.
Op 's mans exegese, en daarop gebouwde ontwikkeling van het onderwerp, meenen wij hier en daar aanmerking te mogen maken. Ligt, b.v., in de uitdrukking: Onze Vader, die in de hemelen zijt, niet meer het denkbeeld opgesloten van Gods majesteit en heerlijkheid, dan, gelijk de Schrijver, bladz. 14, wil, van Zijne alomtegenwoordigheid? Kan het den toets doorstaan eener echtgrammaticale interpretatie, wanneer hij, bladz. 83, zegt: ‘de uitdrukking van het oorspronkelijke, welke de nieuwere vertolkingen onjuist overzetten door dagelijksch brood, beteekent letterlijk (!) het brood dat onderhoudt, voedt, het leven bewaart? Doch wij onthouden ons van verdere soortgelijke aanmerkingen.
Gaarne erkennen wij, overal den vrijzinnigen leeraar te hebben aangetroffen, die van het onbetwistbaar regt des vrijen onderzoeks een onafhankelijk gebruik maakt, en voor wien het woord Gods de eenige Magna Charta zijns geloofs is; maar ongaarne hoorden wij hem, hier en daar, op scherpen en beslissenden toon over anderen spreken, die, insgelijks van het regt des vrijen Bijbelschen onderzoeks gebruik makende, van hem in sommige begrippen verschillen. De echt liberale man toch spreekt en handelt altijd in den geest der liefde, en eerbiedigt bescheiden de meeningen van anderen, ook wanneer zij tegen de zijne indruischen. Wij voor ons ten minste willen den Heer coquerel niet hard vallen, wanneer hij ons die gronden voor ons geloof aan de vergif-
{==657==} {>>pagina-aanduiding<<}
fenis van zonden, op bladz. 106 en verv., niet aanwijst, die wij in het Evangelie meenen te vinden, en wij laten voor zijne rekening, wat hij, bladz. 115, voordraagt: “Vergeef mij mijne schulden, gelijk ik mijnen schuldenaren vergeven heb;” ik heb hunne misslagen jegens mij, hun gebrek aan regtvaardigheid, ondersteuning, medelijden, dankbaarheid vergeten; vergeet mijne feilen omtrent U; behandel mij op den dag des oordeels, aan den drempel der eeuwigheid, met evenveel zachtmoedigheid, als waarmede ik gedurende mijn leven mijne mededingers, mijne benijders, mijne vijanden, mijne vervolgers behandeld heb; wisch uit Uw gedenkboek mijne overtredingen, gelijk ik hunne verongelijkingen in mijn hart heb uitgewischt. o God! ik heb vergeven, vergeef mij!’
Uitdrukkingen als: ‘eene ziel blinkende in den schoot des doods,’ bladz. 95, ‘het Evangelie is eene akte van beschuldiging van Gods zijde tegen den mensch,’ bladz. 102, en ‘de Christelijke Godsdienst is de Godsdienst van het onmogelijke,’ bladz. 145, willen ons niet bevallen; zij zijn of zinledig, òf onjuist, en missen zelfs de verdienste van voor een oogenblik - te treffen.
De vertaling is over het algemeen vloeijend; maar is onze rijke moedertaal dan zóó arm, dat men woorden als: individuën, individualiteit, studie, duëllist, machine enz. uit het oorspronkelijke heeft moeten bijbehouden? En is het wel verstaanbaar als er, op bladz. 101, van ‘punt der studie’ gesproken wordt? Bij het vermelden van corneille, op bladz. 19, zweefde, onzes ondanks, de beroemde pierre corneille, de schepper van het Fransche treurspel, ons voor den geest, en uit het verband zagen wij, dat de Hoofdman cornelius uit Hand. x bedoeld werd!!
In weerwil van onze aanmerkingen, hebben wij toch in menig opzigt deze leerredenen met genoegen gelezen, en durven ze alzoo ook, als proeve der gewijde kanselwelsprekendheid, anderen aanprijzen.

h.

c.w.p.





{==658==} {>>pagina-aanduiding<<}

De geheimen van gene zijde des grafs. Ontsluijeringen omtrent het leven na den dood. Uit het Hoogduitsch. Te Amsterdam, bij Gebroeders Diederichs. 1850. In gr. 8vo. VIII en 38 bl. f :-50.

Het ligt in den aard der zaak, dat, wanneer wij ons met der woon naar eene andere plaats begeven, wij nieuwsgierig zijn naar het nieuwe verblijf, naar de menschen, die er zich bevinden, naar de gewoonten en zeden, die er plaats grijpen. Maar hoe veel natuurlijker is het dan, belangstellend te vragen naar de gesteldheid van het oord, waarin wij eens altijd verblijven zullen, en naar den toestand, waarin wij na onzen dood leven en werkzaam zullen zijn? Het geheimzinnige trekt ons daarenboven altijd aan, en wat is geheimzinniger, dan de overzijde des grafs, en hoe menigeen heeft derwaarts heen zijne gretige blikken gewend! Een digte sluijer belet ons evenwel alles te zien, wat wij, voorharig genoeg! zoo gaarne zien wilden, en wat wij er tot dus ver van te weten konden komen, heeft ons alleen het Evangelie medegedeeld.
De ongenoemde Schrijver van het bovenstaande werkje biedt ons ontsluijeringen aan omtrent het leven na den dood; en op den titel afgaande, ja, getroffen door het Voorberigt van den Vertaler, namen wij het geschrift met vooringenomenheid in handen. De Vertaler toch noemde het ‘een klein brochuurtje (?) maar welks kernvolle inhoud, zelfs voor hen, die de hier ontwikkelde gevoelens niet in hun geheel omhelzen, systematisch (?) blijft, even diepe als nuttige wenken bevat, en waarover geheele boekdeelen zouden kunnen geschreven worden, en dat, zijns inziens, niet aan het denkende Nederlandsche publiek mogt onthouden worden.’
En wat is ons oordeel na de lezing? Wij willen hier liever Referenten, dan Recensenten zijn!
Behalve het Voorberigt van den Vertaler, en eene Voorrede van 6 bladzijden van den Schrijver, is het geheele stukje 32 bladzijden groot, van welke de 21

{==659==} {>>pagina-aanduiding<<}
eerste aan de lotgevallen des Schrijvers zijn gewijd. Hierop worden hem de geheimen van het leven na den dood ontsluijerd in twee verschijningen van den geest zijns vaders, in elf volgende bladzijden. Deze geheimen zijn: er bestaat eene onsterfelijkheid in eeuwige wedergeboorte, in eeuwig leven en sterven, bladz. 22. De nieuwe wereld is geen paradijsächtig luilekkerland, waarin vrome zielen zich in ongestoorde rust en vrolijkheid vermaken. Deze sfeer is insgelijks weder eene wereld van hartstogten, van geluk en leed, waar een fijner organismus de gemeene aardsche zinnelijkheid onmogelijk maakt, en waar den geest, bij andere middelen, ook een ander doel tot gestadige werkzaamheid gesteld is, bladz. 24. De vergelding hier namaals bestaat in het gevoel van schaamte, waarmede de onbenevelde rede op het verledene terugziet, en om ons niet eeuwig aan de folteringen van een wèlverdiend berouw ter prooi te laten, heeft God ons eene nieuwe gelegenheid tot voortontwikkeling gegeven, bladz. 25. De werkzaamheid der toekomst kan nog niet begrepen worden, maar wij vormen er eene zamenleving met alle hare behoeften, ook die aan spijze, ibid. Er is een wederzien, bladz. 26. Onderscheid van stand en beschaving, bladz. 27. De schoonheid der gestalte, de harmonische welluidendheid der stem, de engelachtige gratie der beweging, zijn ook aan gene zijde des grafs de motieven tot opwekking van die sympathetische ineensmelting der zielen, welke men op aarde ‘liefde’ noemt, bladz. 29. Men staat er in geen verband met de aarde, en weet niet meer, wat er op voorvalt, bladz. 30. Het leerstelsel van verhooring der gebeden is een der verschrikkelijkste dwalingen, bladz. 31. Het geloof, dat God zijnen Zoon op aarde heeft gezonden om menschen zalig te maken, is het toppunt van menschelijke trotschheid, bladz. 36. In de verheerlijkte trekken herkennen wij ginds hen, die wij hier de onzen noemden, ibid. Ook in den
toekomstigen kreits heerscht de dood, de wet der vernietiging van het ligchamelijke, totdat wij eindelijk den toestand van onligchamelijke, reine, volstrekt boven tijd en ruimte

{==660==} {>>pagina-aanduiding<<}
verhevene geesten bereiken, bladz. 38. Op de kennis van den Allerhoogste is het geheele problema van de eeuwige ontwikkeling en volmaking der onsterfelijkheid gegrond, ibid.

Tantum.

h.

c.w.p.




Mara. Woorden van troost in verschillende treurkamers. Gedeeltelijk naar het Hoogduitsch door Mevr. de Wed. A.B. van Meerten, geb. Schilperoort. Te Amsterdam, bij P.N. van Kampen. 1850. In kl. 8vo. LVIII en 192 bl. f 1-90.

Wie kent niet Mevrouw van meerten, geb. schilperoort, wier veeljarige arbeid zoo veel genoegen, nut en zegen heeft gesticht? Ongetwijfeld zal dit stichtelijk en troostvol lettergeschenk van hare bekwame hand velen hartelijk welkom zijn. Het geheel bevat drie-en-dertig losse stukjes, geschikt voor den mensch, om, onder allerlei leed en kommer, lijden en verdriet, zich op te beuren, te vertroosten en te sterken. Daarachter is gevoegd een rijke bundel van gepaste toespraken voor kranken.
Wij hebben niet dan lof voor dit lieve boeksken. Het dweept niet met schaduwbeelden, welke den lijder, als hij de treurige werkelijkheid gevoelt, met teleurstelling uit een bedriegelijken droom doen ontwaken. Het geeft geen troost slechts op het papier, maar stort verzachtende balsem, die men voelt druppelen, in het gewonde hart. De stijl der waardige Vrouw is algemeen bekend.
Om onze lezers de waarde van den inhoud te doen schatten, deelen wij een der stukjes mede, waarvan de lezing, veel meer dan alle aanprijzing, den lust zal opwekken om het werkje te bezitten, voor 't welke wij de kundige en gevoelige Vrouw dank zeggen, en dat wij in alle huiskamers eene plaats wenschen, om er dagelijks te kunnen worden ingezien. Het stukje, dat wij overnemen, is getiteld: ‘Bij wien is hij welkom?’


{==661==} {>>pagina-aanduiding<<}

‘Bij wien is hij welkom?

De Trawant, die de poort des hemels ontsluit, en als de Engel des lichts de afgescheidene zielen naar de plaats der verheerlijking voert, riep zijnen dienaar, den Engel des doods, en sprak: waarom stijgt de laatste zucht des levens zoo moeijelijk en tragelijk tot den reinen aether op, maar is steeds door droefheid en kommer bezwaard, en in een nevel van tranen gehuld, als wolken, die geene zonnestraal doorboren kan? Welke sterke banden zijn het dan, die de onsterfelijke ziel zoo aan haar nietig, onvolmaakt, aardsch verblijf boeijen, dat zij worstelt, en tegenstreeft, om die plaats der vergankelijkheid te verlaten? Ga! Zift mij het kaf uit de tarwe; uwe inzameling zij rein van aardsche smetten, en dat geene aardsche gezindheid de geregtigden tot de onsterfelijkheid aankleve.
De Engel des doods gaf ten antwoord: “Hoe kan ik het jammeren beletten van het zuchtend schepsel, als ik de plant van den wortel scheur, zoodat de bloemen afvallen en de takken breken; als ik in de levensraderen ingrijp en hunnen omloop stoor, en ze doe stilstaan; of als ik de grondvesten der huizen omverruk, zoodat de sparren kraken en de binten scheuren? Hoe kan ik de klagten doen zwijgen, daar, waar kermen en angsten, kommer en angstige zorgen voor de toekomst en voor de kinderen, die weenend het sterfbed omringen, en die weldra ouderlooze weezen zullen zijn, met nameloos zwaar gewigt den geest der stervende moeder ter neder drukken; waar teleurgestelde hoop, verijdelde plannen tot schitterende ontwerpen, de ziel des werkzamen mans pijnigen en kwellen, wanneer ik tot hem treed en van hem vorder, dat hij met mij ga, en plotseling alles vaarwel zegge? Wat kan de smart stillen der bedrukte gade, die ik moet rukken uit de armen van den teeder beminde, die één hart en ééne ziel met haar was, en die zich de mogelijkheid niet denken kan, zonder haar te moeten bestaan, en hare handen biddend tot mij opheft en mij smeekt, dat ik niet scheiden zal, wat

{==662==} {>>pagina-aanduiding<<}
God heeft zamengevoegd? Hoe kan ik daar de tranen droogen, en de zuchtenden doen zwijgen?
Weder sprak de poortbewaarder: “omgord uwe lendenen en doorwandel de aarde van den opgang der zon, tot aan haren ondergang, zoo lang tot gij het menschenkind gevonden hebt, dat u welkom heet, wanneer gij zijn stof tot het stof doet wederkeeren, en den adem des onreinen levens, in de reine atmospheer, den hemel invoert; wiens vrije geest geene reiniging behoeft van de onzuivere banden, die hem nog vasthechten aan den aardbol, waarop hij leefde.”
En de doodsëngel hulde zich in den mantel des nachts en wandelde in de gestalte eens droombeelds onder de stervelingen rond. Hij vond hen zoo geheel verdiept in de zorg en bezigheden des levens en zoo geheel verward in arbeid en bekommeringen, in vermaken en verstrooijingen, alsof zij altijd deze aarde zouden blijven bewonen, alsof de rups zich nimmer inspinnen, de kapel nooit uit het hulsel kruipen en op ligte vleugelen de lucht doorklieven zou. Al wat adem had, leefde en zich bewoog, streefde en jaagde naar het genot der zinnelijkheid; en uit den zwaren dampkring, waarin zij met hunne hoop en wenschen zweefden, kon de aan de aarde geboeide ziel zich niet verheffen tot de grenzen der eeuwigheid.
De bode des noodlots trad, door de elpenbeenen poort des slaaps, tot de edelen en grooten dezer aarde, wien magt en gezag gegeven is over het leven en den dood hunner medemenschen; maar die zich-zelven toch niet kunnen beveiligen voor de schicht van den Engel des verderfs.
Vandaar kwam hij bij de wijzen en leeraars der menigte, die hun prediken van de hope der toekomst, welke zij-zelve slechts met wankelende khieën en bevende schreden te gemoet gaan.
Vervolgens tot de gunstelingen der fortuin, die uit den vergulden hoorn des overvloeds naar welgevallen òf naar den glans eener hooge en aanzienlijke geboorte, òf

{==663==} {>>pagina-aanduiding<<}
naar de gaven des rijkdoms, òf naar de houten steltenschoenen der verdienstelooze waardigheden grijpen.
Tot de grijzen, die in den laten herfst nog hopen op een rijken oogst.
Tot de jongelingen, die in den bloeitijd hunner lente met ongeregelde lusten naar verboden vruchten smachten.
En deze allen, allen zonder onderscheid, beving vrees en angst en bange huivering, en aller harten klopten en beefden en sidderden reeds bij het eerste gezigt van het vreeselijke droombeeld, dat hun voor de ziel zweefde, en voor de ontvleeschde hand, die hen toewenkte: volg mij! en allen stamelden met bevende lippen: “neen! o neen! nog niet;” de werkzame: “wacht tot ik gelegenheid heb;” de ledigganger: “ga voorbij;” de behoeftige: “wacht tot ik u roepe;” de rijke: “ga verder;” de zieke: “verschoon mij nog;” de vlugge: “tot wederziens.”
En de onverbiddelijke, zijner zending gedachtig, verhoorde ditmaal, tegen zijne gewoonte, de bede der stervelingen. Hij sloot zijn oor niet voor de stemme des geweens, maar liet zich afwijzen, gelijk de behoeftige van de deur des gierigaards.
En zoo was hij gereed om onvoldaan terug te keeren tot den Engel, die hem gezonden had. Maar ziet, diep in het gebergte lag daar, in een vriendelijk dal, beveiligd voor gierende stormwinden, onder de schaduwen van een grijs bemosten eikenboom, de vreedzame hut van den herder palemon. Stil en eenvoudig als zijne woning onder het lommer van den aartsvaderlijken boom, zoo stil en eenvoudig was zijn hart.
Naar dezen wendde hij nog zijne schreden. Even als, bij eenen zomeravond, de spiegelgladde oppervlakte van een helder water door eene schoone nederdalende zonnestraal vervrolijkt wordt, even zoo werd de kalme ziel van den grijze, wiens gemoed nooit door wilde hartstogten beroerd werd, door de stille tevredenheid verhelderd. Arbeid was de speelmakker zijner jeugd geweest en armoede bezorgde in den ouderdom zijne huishouding. Een paar geiten en even zoo veel eenjarige lammeren

{==664==} {>>pagina-aanduiding<<}
maakten zijn geheel aandeel uit van den gemeenschappelijken schat van aardsche goederen.
Een leger van mos, een flesch uit eene kalebas gesneden en een knoestige herderstaf was zijne geheele bezitting. En toch gevoelde hij nooit den scherpen prikkel van onbevredigde behoeften, toch had hij nooit gezwelgd uit den bekransten beker des overvloeds, en was niet versmacht als hij geledigd was; want wie weinig behoeft, heeft steeds genoeg. Rustige, mannelijke kracht spande nog de zenuwen des werkzamen grijsaards bij de waarneming zijns beroeps en hield zijne lendenen nog opgerigt, zoodat zich zijn rug nog niet kromde onder den last des ouderdoms, schoon deze reeds den schedel van zijne lokken beroofd en den eerwaardigen baard vergrijsd had. De zachte trekken van zijn kalm gelaat verkondigden het bewustzijn van een schuldeloos leven, en uit zijn wegzinkend oog blonk een straal van rustig vertrouwen en vrolijke verwachting van de dingen, die daar komen zouden aan de andere zijde des grafs, daar eene vurige liefde hem bezielde voor Hem, dien hij beminde, schoon hij Hem niet gezien had, maar met Wien hij spoedig in nadere gemeenschap hoopte te komen.
Omstreeks middernacht, tegen het eerste hanengekraai, trad de Engel des doods aan het leger des grijzen en plaatste zich, gehuld in het gewaad des nachts, in de gedaante eens wandelaars aan het hoofdëinde.
En de vriendelijke oude sprak hem aan in den droom “wat zijt gij, lieve vreemdeling, die de hut der armoede bezoekt, en wat is uwe begeerte?”
De onbekende antwoordde: “Ik ben de Engel, die vroeger stond op den dorschvloer van arasna, den Jebusieter; ik ben de schrik der koningen en van hen, die steeds huppelen om den altaar der ijdelheid; maar ik ben ook de trooster der bedroefden, de staf der vermoeiden en de rots der behoudenis voor den verlegenen. Zie, ik kom om uwe ziel van u te vorderen, want de ure is gekomen, dat gij uw stof aan de aarde moet wedergeven.” en palemon, de grijze herder, reikte hem vrien-
{==665==} {>>pagina-aanduiding<<}
delijk de hand, en sprak: “Zijt gegroet, gij verkondiger eener goede boodschap. Wat zou mij hinderen uwe roepstem te volgen? Ik ben oud en grijs, en behoef wel zeer de ruste, die gij mij toezegt. Kom, ik ben gereed.”
Toen sprak het droombeeld: “Neem uwen staf, en begeef u naar de plaats, waar gij gewoon zijt uwe gebeden uit te storten, opdat ik u daar vinde en u geleide naar den weg der volmaking.”
En eer de morgen daagde, bereidde zich de geroepene met vrolijken moed tot zijne afreize; hij nam zijnen staf en besteeg den heuvel der aanbidding. Daar verdwenen de nevelen des nachts ter regter- en ter linkerzijde, en een licht van boven verscheen hem, als eens den wandelaar op den weg naar Damaskus.
En de omsluijerde trad met snellen tred naar hem toe, sloeg zijnen mantel om hem heen, omvatte met zijnen sterken arm den stervenden van achteren, zoodat deze de schrikgestalte des doods niet kon zien.
Maar met eene welluidende stem fluisterde hij hem in het oor: “Zie voor u uit, dat is het pad der verheerlijking, dat gij bewandelen moet.”
Toen hief de regtvaardige de bleeke handen ten hemel en sprak biddende: “Heer! neem uwen dienstknecht tot u!”
En de Engel des doods ontknoopte den band, die lijf en ziel zamenhecht, gelijk men den gordel eens kleeds losknoopt.
En het sterfelijk gewaad viel neder in het stof, en de onsterfelijke ziel verhief zich van de aarde en steeg ten hemel, bestraald van het licht der heerlijkheid.’

Wij bidden u van Christus wege, alsof God door ons bade. Een dringend woord van opwekking tot meerdere deelneming in de Zendelingszaak, van wege de Afdeeling Winschoten tot hare Medechristenen gerigt. Ten voordeele van het Zendelinggenootschap. Te Win-
{==666==} {>>pagina-aanduiding<<}
schoten, bij P.S. van der Scheer. 1850. In gr. 8vo. 31 bl. f :-40.

Van alle kanten gaat de kreet op: gord u aan, om den naam des Heeren groot te helpen maken, en den blinden heiden de oogen te openen voor het licht, waarbij men over het graf ziet. Elke poging, elke opwekking daartoe is ons welkom, en wij ondersteunen die gaarne, omdat wij dagelijks bidden: Hemelsche Vader! Uw rijk kome! De Afdeeling van het Zendelinggenootschap te Winschoten heeft hare roeping diep gevoeld, toen zij dit dringend woord ter opwekking besloot algemeen te maken.
De Schrijver dezer opwekking gaat eerst na, wàt zoo velen nog terughoudt, om in de Zendelingszaak een wezenlijk en werkzaam belang te stellen, en geeft als oorzaken van mindere deelneming in deze heilige zaak op: de onbekendheid met haar; het vooroordeel tegen haar, waarvan men zich-zelven geen rekenschap weet te geven; eene reeks van bedenkingen over haar, die opgespoord, op hare waarde geschat, en voldingend wederlegd worden, en eindelijk, een wereldgezind eigenbelang.
Vervolgens toont hij aan, wat allen, vooral in ònze dagen, aandrijven moet, om in de Zendelingszaak een wezenlijk en werkzaam belang te stellen: de dankbaarheid heeft eene openstaande schuld af te doen; de gekoorzaamheid aan God verpligt er toe; de medelijdende liefde moet hartelijke belangstelling inboezemen; het waarachtige eigenbelang moet er toe dringen.
De Schrijver heeft zich, naar òns gevoelen, van zijne taak behoorlijk gekweten. De toon, dien hij aanslaat, is zuiver, eenvoudig en hartelijk. Hij laat den onwillige en den onverschillige geene verschansing, waarachter hij zich verschuilen kan, en wekt allen minzaam en broederlijk op, om de hand aan den ploeg te leggen.
Wij bevelen ieder dringend aan om dit Woord te lezen, en er aan te voldoen.





{==667==} {>>pagina-aanduiding<<}

Spreuken voor de keuken door Philodulus, Schrijver van: ‘De mensch en de dieren’ enz. Te Deventer, bij A. ter Gunne. 1849. In post 8vo. 92 bl. f :-

Terwijl er zoo veel geschreven wordt, om onder den bedrijvigen volkstand in het algemeen godsdienstzin en goede zeden aan te kweeken, heeft een ongenoemde Schrijver zijne aandacht bij eene enkele volksklasse bepaald, die alle belangstelling verdient. Allerwegen worden klagten geuit over ontrouw, verwildering, zedelijke ontaarding van den dienstbaren stand. Ook dit kwaad zal zijne toekomst niet ontgaan. Het is zeer te betreuren, dat de pogingen van het Hoofdbestuur der Maatschappij: Tot Nut van 't Algemeen, om de Departementen dier Maatschappij tot deelneming aan de zedelijke verbetering van dien stand op te wekken, zoo goed als mislukt zijn. Des te meer zou het van belang wezen, de oorzaken van dit kwaad, zonder eenige terughouding, open te leggen, zoo als die vooral zijn gelegen in eene opvoeding zonder God en zijn Woord, en in de slechte voorbeelden, welke de dienstboden dikwerf voor oogen hebben in hunne heeren en vrouwen, die even los van God en buiten gemeenschap met hem zijn als zij-zelven. 't Volk en de dienstboden aldus aan elkander zedelijk gelijk zijnde, gaat aan den eenen kant de liefde, aan de andere zijde de eerbied en het ontzag verloren. Het egoïsme wordt beginsel bij beide en plaatst zich tusschen hen, en wat zich daaruit laat verklaren en oplossen behoeven we onze lezers niet voor te stellen.
Een gepast of tijdig werk neemt dus hij ter hand, die er zich bepaaldelijk toe zet, om een heiliger beginsel in beider gemoed te vestigen. Philodulus heeft die edele taak aanvaard, met dit werkje aan het publiek aan te bieden. Hij is voornemens dien arbeid voort te zetten, wanneer een gunstig debiet hem van een goed onthaal verzekert. Wij wenschen het den Schrijver toe, èn om het oogmerk, dat hij zich voorstelt, èn om de wijze, waarop hij het tracht te bereiken. In een popu-
{==668==} {>>pagina-aanduiding<<}
lairen, doch geenszins platten toon heeft hij eenen waardigen man, in een regt verwilderden kring van dienstboden, ernstige woorden in den mond gelegd over de vreeze des Heeren als het beginsel der wijsheid, en over het verderfelijke der spotternij. De laatste voorlezing heeft ons door hare levendigheid van voorstelling en uitdrukking beter voldaan dan de eerste: maar wij geven philodulus in bedenking, of het niet goed zou zijn, wanneer hij weder voorlezingen opneemt, die te bekorten. Hij-zelf schijnt reeds gevoeld te hebben, dat deze te lang zijn; daar hij een der hoorders laat zeggen: ‘Mij was de preek van zacharias veel te lang en te droog.’ - Zulke aanmerkingen, die, vooral wanneer ze gegrond zijn, een nadeeligen indruk maken, en de goede uitwerking belemmeren, kunnen door kortheid en bondige puntigheid worden verhoed. De Schrijver, indien hij er zich op toelegt, kan er niet bij verliezen.
Huismoeders zullen haar geld niet wegwerpen, als zij dit boekje voor de keuken zich aanschaffen. Wij nemen de gelegenheid waar, om aan die Nederlandsche huismoeders de vriendelijke vraag te doen: is er een Bijbel in uwe keuken?




Vraagboekje tot vorming van lidmaten der kerk; of Bijbelsche opleiding tot een Christelijk leven naar Gods wil. Tweede druk. Te Koevorden, bij D.H. van der Scheer. 1850. In kl. 8vo. 80 bl. f :-25.

De Heer f. koppius, Predikant te Ham en Farmsum, is, blijkens het onderteekend Voorberigt, de opsteller van dit Vraagboekje. Na het tot eigen gebruik vervaardigd en voor eigene rekening uitgegeven te hebben, werd hij aangezocht, om het in een' tweeden druk verkrijgbaar te stellen voor allen. Het is dus eerst nu de wereld ingetreden en ons ter beoordeeling toegezonden. En nu zelfs wil de Schrijver nog, dat wij ons oordeel opschorten, omdat hij voornemens is, zelf eene aankondiging van dit boekje te schrijven en in eenig tijdschrift te

{==669==} {>>pagina-aanduiding<<}
plaatsen. Hij meent, dat wij over zijnen arbeid niet grondig oordeelen kunnen, eer wij hem over de zaken, die hij behandelt, over den vorm van bewerking en andere bijzonderheden, daarop betrekkelijk, gehoord hebben. Wij zijn van een tegenovergesteld gevoelen, en zouden niet schroomen over de waarde van dit opstel uitspraak te doen, indien wij eene genoegzame ruimte tot onze beschikking hadden, om er eenigzins breed over uit te weiden. Nu zeggen wij alleen, dat wij met het denkbeeld, om een algemeen Protestantsch vraagboekje te vervaardigen, weinig zijn ingenomen, omdat ons dit, zonder 't verloochenen van eigene gevoelens of van die van eenig bijzonder Kerkgenootschap, ondoenlijk voorkomt; dat wij de hoofdverdeeling, hier gekozen en gevolgd: het onderwijs, de belijdenis en het lidmaatschap, ook omdat zij tot groote onëvenredigheid der deelen aanleiding geeft, volstrekt afkeuren; dat wij de voorstelling der Christelijke waarheid, vooral in Hoofdst. IX-XIV, uiterst gebrekkig en onvolledig achten; dat wij op de redactie van verreweg de meeste antwoorden zeer gegronde aanmerkingen te maken hebben; dat wij met grond vreezen, dat dit boekje, tegen den wil des Schrijvers, bij menigeen de godsdienstige oppervlakkigheid en het naam-Christendom van onze dagen krachtig in de hand zal werken; en dat wij de boekjes van egeling, hoe weinig wij anders ook dáármede zijn ingenomen, verre stellen boven deze proeve, die dienen moet, om ze te vervangen. Mogt de Eerw. koppius zich met dit oordeel bezwaard achten, dan nemen wij ons voor, om later een der Hoofdstukken, b.v. het XVde over de belijdenis, voor onze lezers te doen afdrukken, opdat elk kunne zien en oordeelen. Verlangt men reeds nu een enkel staaltje? - Op de vraag: Hoe kan men lidmaat der gemeente worden? volgt dit antwoord: Wie wenscht
belijdenis te doen en daardoor lidmaat te worden, geeft dit aan de Opzieners der Gemeente kennen, en dan worden tijd en plaats daarvoor nader bepaald. En als er onderzocht wordt naar het regt, dat het lidmaatschap der gemeente geeft, wordt er geantwoord: Mannen- en vrou-
{==670==} {>>pagina-aanduiding<<}
wen-lidmaten hebben daardoor het regt, om aan het Avondmaal te gaan; en, wanneer zij tot armoede vervallen, aanspraak op de ondersteuning der Diakonie. - Sapienti sat!

s.




Beknopt onderwijs in de Christelijke waarheid door A. Rutgers van der Loeff, Predikant te Leiden. Te Zutphen, bij A.E.C. van Someren. 1850. In kl. 8vo. 39 bl. f :-30.

Te midden van de duizend-en-één onderwijsboekjes, die in onze dagen ten gebruike op de Catechisatiën het licht zien, onderscheidt zich dat van den Heer rutgers van der loeff, onzes inziens, allervoordeeligst. Het munt door helderheid, eenvoudigheid en grondigheid uit, bestaat uit XIII Hoofdstukken, elk van slechts vijf vragen en antwoorden, en bevat onder elk antwoord nog weder drie ȧ vier onbeantwoorde vragen, die tot nadenken en onderzoek leiden. Op den vorm hebben wij geene aanmerkingen te maken, of het moest zijn, dat misschien hier en daar de uitdrukkingen, die gebezigd worden, een weinig meer populair hadden kunnen zijn. En met den inhoud, die regt Christelijk is, zal ieder zich best kunnen vereenigen, die prijs stelt op 's mans Godsdienstige Oefeningen, mede te Zutphen uitgegeven, wier leiddraad hier gevolgd is, om bij dit Beknopt onderwijs tot handleiding te kunnen dienen.
Wij maken onze medebroeders in de H. bediening op dit boeksken opmerkzaam. Het mag tevens ten bewijze verstrekken van den goeden, waarlijk gematigden en echt Christelijken geest, waarin de Eerw. Schrijver, in weerwil van miskenning en tegenstand, te Leiden werkzaam is. Zegen ruste op zijnen arbeid!

s.




Over het hooge belang van de kennis der natuur voor elken mensch. Redevoering, gehouden ter plegtige feestviering

{==671==} {>>pagina-aanduiding<<}
van het 25jarig bestaan des gezelschaps Physica te Schiedam, den 30 Januarij 1850, door Dr. A. Maas. Te Schiedam, bij P.J. van Dijk. 1850. In gr. 8vo. 42 bl. f :-40.

Wie meenen mogt in deze bladen het hooge belang der Natuurstudie, vooral in haren aard en veelzijdige strekking, aangewezen te zien, zou zich bij de lezing eenigzins teleurgesteld kunnen vinden. Zij bevatten eene gelegenheidsrede, belangrijk inzonderheid voor de leden der Schiedamsche vereeniging Physica, die, benevens de vrouwenschaar, welke de voordragt bijwoonde, haar met genoegen zullen hebben aangehoord. De Spreker toch heeft voor zijne medeleden de oorzaken van den band, die hen vereenigd houdt, als uitvloeisel van het gemeenschappelijk streven naar Natuurkennis aangewezen: 1) in de schoonheid en voortreffelijkheid der Natuur, waarbij voorzeker het voorbeeld der zoogenaamde parallelogram voor de hoorderessen minder gelukkig gekozen schijnt; 2) in de verhevene denkbeelden, welke de Natuurkennis kweekt, aangaande God, en den heilzamen invloed, die zij heeft op de zeden harer beoefenaren, en 3) in de verwachting van deze vereeniging voor de toekomst, welke de belangstelling harer leden voedt en verhoogt. Overal is de Spreker duidelijk, vrij van alle wijdloopigheid, krachtig en soms sierlijk van stijl. De gedrukte rede zal voor de leden een genoegelijk aandenken blijven, en vele anderen, naar wij vertrouwen, tot eene aanmoediging strekken, om in de beoefening en de kennis der Natuur een nuttig onderhoud te vinden. Moge deze studie eenmaal in de rij der beschaafde wetenschappen eene meer algemeene plaats bekleeden! Ter bevordering daarvan ga het woord van Dr. maas niet verloren.




Gezondheidsleer der landhuishoudelijke huisdieren, door Dr. C.C. Haubner, Hoogleeraar der Vee-artsenijkunde te Eldena. Uit het Hoogduitsch door E.C. Enklaar.

{==672==} {>>pagina-aanduiding<<}
Twee Stukken. Te Zwolle, bij W.E.J. Tjeenk Willink. 1850. In gr. 8vo. 611 bl. f 5-:

De Schrijver gaf dit geschrift uit met een tweeledig doel: èn als leiddraad voor het onderwijs, èn als handboek voor eene algemeene gezondheidsleer van het vee.
Wie belang stelt in de welvaart van onze nuttige dieren, maar bovenal, wie er regtstreeksch belang bij heeft, zal in dit werk middelen vinden aangewezen tot de wetenschappelijke behandeling van vele vraagstukken der landhuishoudkunde, en, na eene aandachtige lezing, zich op de hoogte kunnen plaatsen, die noodzakelijk is tot eene welïngerigte behandeling der zaken. Het is een verblijdend verschijnsel, dat men onderwerpen als deze op eene wetenschappelijke wijze voor het publiek bearbeidt; want slechts op die wijze is het mogelijk één der rijkste bronnen van onze welvaart staande te houden, ja, wat meer zegt, ruimer te doen vloeijen. - Men leert hier kennen: de eigenschappen van het vee; de teekenen hunner gezondheid of dreigende ziekte; de middelen om ze gezond te houden of ziekten te voorkomen; de voedingsmiddelen, hunne waarde en eigenschappen; de handelwijzen om het meeste nut van het vee te trekken, en ze meer en meer dienstbaar te maken aan het doel.
Eerst geeft de Schrijver een algemeen overzigt van het leven, de bewerktuiging, de levensvoorwaarden, de gezondheid, de ziekten en hare oorzaken. Voorts handelt hij over voeding, de voedingsmiddelen, en de omstandigheden des levens, zoo als: verblijf, oppassing enz.; over de ziekteoorzaken in het algemeen en in het bijzonder; over den invloed van lucht, licht, water enz. Wijders deelt hij eene korte beschouwing mede van de spijsvertering, de natuurlijke voedsels en hunne werking; van de omstandigheden, die onmiddellijk met de spijsvertering zamenhangen, en de gebreken, die uit de voedering voortspruiten, zoo als overlading enz. - Het tweede stuk handelt over de voedingsmiddelen; de stalling; het land; de verzorging; het gebruik; de opkwee-
{==673==} {>>pagina-aanduiding<<}
king; de uitmesting; de melkgeving; de mest; de bedekking enz. - De dieren, hier bepaaldelijk genoemd, zijn: het paard, het rund, het schaap, het varken en de ezel. - Niet ongaarne zouden velen ook de hond, de kip en het eend willen hebben behandeld gezien; immers ook deze zijn productief, en de hond is vrij algemeen een lastdier, welks leefregel, gezondheids- en ziekteverschijnselen wel genoemd mogen worden.
Het oordeel over dit werk is gunstig, ofschoon Ref. het wat eenvoudiger had gewenscht, om gereeder ingang te kunnen vinden bij die lezers, voor welke het eigenlijk is bestemd. Men moet meer geleerd hebben, dan onze lagere scholen opleveren, om 't nu overal te verstaan. Dit echter geldt minder voor den Schrijver, die het vooral tot eene handleiding maakte voor zijne leerlingen, aan welke reeds eene meer wetenschappelijke opvoeding ten deel viel, en die tevens met andere wetenschappen, verwant met deze, bekend worden gemaakt. Er komen ook wel eens woorden in voor, die verkeerde voorstellingen kunnen geven, zoo als: jagt en stilstand in het bloed; uitdrukkingen toch, die pathologisch niet op ééne hoogte staan met proteīne verbindingen enz. in de scheikunde. - Om vooroordeelen of grove meeningen bij het publiek te vernietigen, vooral in de geneeskunde der menschen en dieren, dient men zich van alle onbepaalde uitdrukkingen te onthouden; eenvoudige maar duidelijke benamingen zijn volstrekt noodig, om beschaving, ook in dit opzigt, aan te kweeken.
De vertaling had hier en daar beter kunnen zijn; men leze slechts de eerste bladzijde. Ook de correctie laat te wenschen over, b.v. blz. 593; en dat ook de vertaling wel eens te veel wetenschappelijke kennis in den lezer vordert, blijkt, onder anderen, aan blz. 553. - Wij zullen niet méér voorbeelden aanvoeren, die toch de zaak niet meer kunnen veranderen, maar de Vertaler vermijde voortaan het Hoogduitsche in den stijl en den woordenroof bij de Duitschers zoo sterk in zwang. - De technische termen behooren uitsluitend aan de inge-
{==674==} {>>pagina-aanduiding<<}
wijden, die alleen kennen er den waren zin van, en ook voor hen alleen is daarom hun gebruik verkieslijk.
Dat de Vertaler de denkbeelden van mulder in de plaats van die van liebig heeft geschoven, daarover willen wij liever zwijgen en slechts hopen, dat mulder geen plaats weêr voor liebig zal behoeven te maken; maar Ref. zou het toch niet als geheel nutteloos beschouwen, wanneer de hoofdpunten van het verschil wierden aangetoond, en dat ware in weinige woorden te doen.
Druk en papier zijn goed, zoo als dit altoos bij willink het geval is; de cursiefletters echter zijn niet zeer fraai. - Eene andere benaming voor ons vee, dan die van landhuishoudelijke huisdieren, zou Ref. wenschelijk achten.

l.h.v.




De regtspraak van den Hoogen Raad, van 1 October 1838 tot 1 September 1850, gebragt op de artikelen der Staatsen burgerlijke wellen, besluiten en verordeningen, alles met ophelderingen en geschiedkundige toelichtingen, verwijzingen, enz., door Mr. D. Léon, Advokaat bij den Hoogen Raad der Nederlanden. Eerste Deel (Staatsregt), Eerste Aflevering. Te 's Gravenhage, bij Gebroeders Belinfante. 1850. (Voor rekening des Schrijvers.) In gr. 8vo. f 3-:

Het is eene omvangrijke en gewigtige onderneming, die de Heer léon heeft aanvaard, maar waarvan hij zich, naar dit Eerste Stuk te oordeelen, op eene hoogst lofwaardige wijze heeft gekweten.
Het werk voldoet aan eene sedert lang gevoelde en algemeen erkende behoefte. Na eene twaalfjarige regtspraak werd het moeijelijk, bij de vermenigvuldiging van Arresten-verzamelingen dikwerf onmogelijk, om in korten tijd met eenige zekerheid na te gaan, welke de meer of min gevestigde Jurisprudentie is van het hoogste Nederlandsch Regts-collegie in Nederland; en toch, ook bij mindere ingenomenheid met de strekking dier Jurisprudentie,

{==675==} {>>pagina-aanduiding<<}
dan de Heer léon betuigt en bij het regtsgeleerd publiek vooronderstelt, is het een volstrekt vereischte met die Jurisprudentie bekend te zijn; zij het dan om er zich op te beroepen of ze te bestrijden, om processen aan of af te raden.
Door eene getrouwe, volledige mededeeling van den hoofd-inhoud der Arresten, gerangschikt naar eene juiste volgörde, die der wetgeving-zelve, spaart de Heer léon aan de regtsbeöefenaars de moeite en den tijd van een langdurig onderzoek in Bijblad, Weekblad, Regtspraak of andere verzameling van Arresten. Maar hij doet méér. Hij geeft ook geschiedkundige toelichting en opheldering, en spaart bovendien den onderzoeker de zorg uit, om de Handelingen over Grondwetsherziening, voorduin, het Bijblad op de Staats-courant, en dergelijke verzamelingen na te slaan, of wijst althans aan hem, in den chaös dier boekdeelen, den weg. Hij centraliseert den arbeid van velen; hij levert een zaak-register op alle die omslagtige werken; hij trekt er de honig uit zonder de bloem te benadeelen; maar hij wijst, integendeel, hem, die tot een meer uitvoerige behandeling van het onderwerp geroepen wordt, den weg aan, waar hij zich in meerdere détails kan verlustigen. Ook met de literatuur heeft de geächte Schrijver gelijken tred gehouden: alle belangrijke monografiën over een of ander onderwerp zijn bij hem aangehaald of vermeld; soms, waar het geraden scheen, ook met opgave van den hoofd-inhoud of van het resultaat dier bijzondere geschriften.
Doch laat ons den Schrijver-zelven hooren, terwijl hij het plan van zijn werk in de Inleiding beschrijft; - wij zullen er slechts bijvoegen, dat, naar onze, op onderzoek gevestigde, overtuiging, de Schrijver aan dat plan geheel getrouw gebleven is: ‘Het behelst, in de eerste en voornaamste plaats, de beslissingen van den Hoogen Raad der Nederlanden, gebragt op de artikelen der algemeene en speciale Wetten, Besluiten en Verordeningen, welke van 1 October 1838 tot 1 September 1850 een onderwerp van de Regtspraak van dat Collegie hebben uitgemaakt; terwijl de beslissingen bij wege van

{==676==} {>>pagina-aanduiding<<}
uittreksel op het artikel zelf voorkomen, wordt toch zoo veel mogelijk de tekst zelve van het Arrest behouden, met aanwijzing tevens der regtsbronnen, waar de Arresten in hun geheel zijn te vinden, in chronologische volgörde gerangschikt, en in verband gebragt door toelichtende verwijzingen daarheen, waar het Wets-artikel door den Hoogen Raad, in betrekking tot andere wettelijke bepalingen, is besproken of uitgelegd. Bij de meest belangrijke regtsvragen worden ook daar, waar de gewezen Arresten in strijd zijn met de Conclusiën van het Openbaar Ministerie, de hoofdgronden, in die Conclusiën vervat, medegedeeld. Wijders vindt men de verschillende regts-quaestiën, inzonderheid die, welke het Staatsregt betreffen, nu en dan toegelicht door eene historische ontwikkeling, welke over den zin en de strekking van onderscheidene artikelen het noodig licht zal kunnen verspreiden. Ook zijn de verschillende regtspunten opgehelderd, deels door eene verwijzing naar - deels door eene korte opgave van de strekking der vertoogen of opmerkingen, welke over onderscheidene, door den Hoogen Raad besliste punten, in regtsgeleerde geschriften of periodieke werken zijn in het midden gebragt. Eindelijk is aan het slot van het derde deel eene chronologische tabel gevoegd, met vermelding van de dagteekening der Arresten en tevens der onderscheidene artikelen van de Algemeene en de Speciale Wetten, Besluiten en Verordeningen, waarop ieder Arrest is gebragt.’
Het werk is reeds geheel afgewerkt en zal in achtervolgende afdeelingen verschijnen: ‘Het eerste deel houdt in: het Staatsregt en hetgeen daarmede in een middellijk of onmiddellijk verband staat; - het tweede deel: de vijf Wetboeken, de algemeene bepalingen der wetgeving, de wet op de regterlijke organisatie, het transitoire regt, en enkele besluiten of wetten tot de vijf Wetboeken in betrekking staande; - het derde deel: de Belastingen, waaronder begrepen Zegel, Registratie en Successie, en voorts het Notariaat, Oud-Hollandsch, Romeinsch en voormalig Fransch regt (voor zoo verre daarop beslissingen zijn gevallen), Kerkelijke Reglementen, enz.’

{==677==} {>>pagina-aanduiding<<}

Dat Romeinsch, Oud-Hollandsch en Fransch regt zijn daar wel eenigzins in eene vreemde volgörde opgenoemd en gerangschikt; maar waarschijnlijk zou, wanneer de historische volgörde hier was bewaard gebleven, het Tweede Deel wat ongeproportioneerd geworden zijn; misschien ook ziet de Schrijver nog kans daarin eene verandering te brengen.
Voorts verbindt de Schrijver zich, telken jare een Supplement op dit werk te leveren; en in het Vijfde Supplement, ook tot bewaring van eenheid en verband, den inhoud der vier voorafgaande Supplementen op te nemen. Wij hopen, dat deze waarborg voor volledigheid niet afschrikkend werken zal voor het debiet van dit uit den aard der zaak nog al geldige, maar ook veel geld-sparende werk.
Dat overigens dit werk niet slechts van grooten ijver en assiduïteit, maar ook van grondige studie getuigt, - daarvan zijn ons bij het doorlezen onderscheidene proeven voorgekomen. Zóó wordt, om een paar voorbeelden te noemen, op bl. 7 eene meening van den Heer quarles van ufford omtrent magts-overschrijding wederlegd; op bl. 104 wordt de wettigheid van het Koninklijk Besluit van 19 Augustus 1850, waarbij het tarief van begrafenis-kosten tijdelijk is geschorst, ter toetse gebragt. Van groote volledigheid en naauwkeurigheid getuigt inzonderheid de uitvoerige aanteekening op Art. 153 der Grondwet van 1840 (betrekkelijk de Wetgevende magt der Plaatselijke Besturen), die in acht rubrieken is gesplitst en meer dan 33 kolommen druks beslaat.
Het werk prijkt met eene sierlijke opdragt aan den Heer Mr. w.b. donker curtius van Tienhoven, Voorzitter van den Hoogen Raad, die door het aannemen van dit hulde-betoon van zijne belangstelling in de uitgave doet blijken. Het boek is keurig netjes in twee kolommen, compres en toch met een duidelijke letter gedrukt: er is niets gedaan om het werk duur te maken, zoo als wel eens geschiedt (b.v. door de tekst der wetten éénof tweemaal af te drukken!): maar het is er daarentegen blijkbaar op toegelegd, om aan de koopers vele en

{==678==} {>>pagina-aanduiding<<}
goede waar voor hun geld te leveren. Wij hopen dan ook van harte, dat de verdienstelijke Schrijver, die dit werk voor eigene rekening uitgeeft, er goede rekening bij moge maken.





Theod. Johs. Kerkhoven. Iets over Amsterdam, in 1850. (Uitgegeven ten voordeele der algemeene Armen.) Te Amsterdam, bij M. Schooneveld en Zoon. 1850. In gr. 8vo. IV en 68 bl. f :-70.

De Schrijver heeft zijn naam zediglijk niet op het titelblad, maar onder een Opdragts-vers aan den Raad en onder een Besluit-vers geplaatst. Er zijn van hem meerdere met politische beschouwingen in verband staande geschriften. Hier is verzameld en herzien, wat hij van tijd tot tijd over Amsterdam of Amsterdamsche inrigtingen geschreven heeft. De behandelde onderwerpen zijn, na eene beknopte Inleiding (bl. 1-4), 1o. het Armwezen (bl. 5-14), 2o. de Schouwburg (bl. 15-21), 3o. het Stads-Oktrooi (bl. 22-30), 4o. de Handel en Zeevaart (bl. 31-38), 5o. de Kermis (bl. 39-42), 6o. de verbeteringen en verfraaijingen, die hier reeds zijn en nog kunnen worden tot stand gebragt (bl. 43-53), 7o. Algemeene beschouwingen, waarmede het werkje besloten wordt (bl. 54-66).
Ofschoon alle onderwerpen niet met gelijke volledigheid behandeld worden, behelst het boekje toch vele nuttige wenken, waarvan, des noods met eenige wijziging in de uitvoering, partij te trekken is. Dit geldt bijzonder des Schrijvers denkbeelden omtrent het Armwezen, de Stedelijke belastingen, den Handel, de aan te brengen verbeteringen, enz. Wij raden daarom velen aan, zich dit boekje aan te schaffen, niet slechts om het liefdadige doel der uitgave, maar vooral ook om den zaakrijken inhoud. Aan het slot draagt de Schrijver een denkbeeld voor, hetwelk misschien wel tot verwezenlijking te brengen is en van gunstigen invloed zou kunnen zijn op de toekomst van Amsterdam: het oprigten

{==679==} {>>pagina-aanduiding<<}
namelijk eener vereeniging, alleen met het doel, den rang en de welvaart van Amsterdam zoo veel mogelijk te helpen handhaven en uitbreiden, niet alleen door de uitgave van daartoe strekkende vertoogen, maar voornamelijk door het aanwenden van haren invloed, zoowel op de Stads Regering als op de burgerij.
Wij zouden het zeer wenschelijk achten, dat eenige invloedrijke mannen, die het oude niet behouden willen omdat het oud is, en het nieuwe niet tegenstreven omdat het nieuw is, zulk eene vereeniging tot stand zochten te brengen. Bij de ontwikkeling van den openbaren geest in de aanstaande vernieuwing van den Stedelijken Raad zou zulk eene vereeniging veel goeds tot stand kunnen brengen!




Gissing naar den aard en het doel van den ring van Saturnus. Door W. van den Hull. Te Haarlem, bij de Erven F. Bohn. 1849. In gr. 8vo. 80 bl. f :-80.

Zoodra onze groote landgenoot christiaan huygens op eene overtuigende wijze had aangetoond, dat de onregelmatige en zonderlinge gedaanten, waaronder men in den eersten tijd na de uitvinding der verrekijkers de planeet Saturnus waarnam, zich geheel en al lieten verklaren door het aannemen van eenen vrij boven den equator van Saturnus in de ruimte hangenden ring; ontbrak het niet aan allerlei hypothesen, om het ontstaan van dit, in de ligchamen van ons zonnestelsel, zoo ver wij weten, eenige verschijnsel te verklaren. De Heer van den hull ontwikkelt deswege in de voor ons liggende brochure eene onderstelling, die in korte woorden op het volgende nederkomt: de groote ligtheid der stof, waaruit het ligchaam van Saturnus is zamengesteld, belet het bestaan van vaste massa's en gebergten op zijne oppervlakte. Deze moet dus uit eene vloeistof bestaan, die onophoudelijk van beide polen in felle stroomen naar den equator wordt gedreven. De noordelijke en zuidelijke stroomingen, elkander daar ontmoetende, komen in

{==680==} {>>pagina-aanduiding<<}
hevige botsing, waaruit eene geheel eigenaardige ontbinding der grondstoffen ontstaat, ten gevolge waarvan zij, beladen met de onreine afscheidingen op de planeet, opwaarts stijgen, als ring eenen onmetelijken vergaderbak van onbruikbaar geworden stoffen vormen, en daar eene scheikundige bewerking ondergaan, die hen op nieuw geschikt maakt voor het ligchaam van Saturnus, naar wiens polen die gezuiverde stof dan wederom wordt afgevoerd, om de beweging naar den equator en vervolgens naar den ring op nieuw aan te vangen. Zelfs meent de Schrijver op die manier het bestaan van verschillende ringen te kunnen verklaren.
Het eigenaardige dezer hypothese bestaat daarin, dat zij niet, gelijk alle anderen, zoo ver wij weten, den ring houdt voor eene op zich-zelve staande en van Saturnus-zelven afgescheidene massa. Dat de ring ontstaan zij uit stoffen, die zich op de eene of andere wijze van de planeet hebben afgescheiden, is het meest aangenomen gevoelen; dat de ring bestaat uit dampen, die van de oppervlakte van Saturnus zijn afgescheiden en opgestegen, meende reeds in de zeventiende eeuw roberval, Hoogleeraar in de wiskunde te Parijs, een man, voor zijne drieste ontzegging van alle wiskundige kennis aan cartesius genoeg gestraft door oneindig minder bekend te zijn dan deze, hoewel onze huygens hem (geene geringe lofspraak!) een uitstekend mathematicus noemt. Volgens van den hull dan is de gedaante het eenige, wat aan den ring van Saturnus blijvend is. De stoffen, waaruit hij bestaat, zijn daar slechts tijdelijk aanwezig: onophoudelijk verwisselen die door aanvoer van en afvoer naar de planeet.
Men kan eigenlijk van al dergelijke onderstellingen zeggen, hetgeen la lande zeide van die, welke in zijnen tijd ten opzigte van dit zelfde hemelligchaam bekend waren: ‘Toutes ces explications sont si peu satisfaisantes, qu'il est inutile de nous y arrêter.’ Want eigenlijk zijn al onze onderstellingen gebouwd op eene andere onderstelling, dat er althans eenige overeenkomst moet zijn tusschen de werkingen der natuur op afgelegen wereld-
{==661==} {>>pagina-aanduiding<<}
bollen en die op onze aarde Bij den oneindigen rijkdom der schepping hebben wij daarvoor evenwel, zoo als ook van den hull opmerkt, weinig grond. Men spreekt b.v. van dampkringen om sommige hemelligchamen, omdat men verschijnselen heeft opgemerkt, die tot het onderstellen van eenige gelijksoortigheid aan het luchtvormig omkleedsel van onzen aardbol zouden leiden, b.v. de straalbreking. Doch daarop nu voort te redeneren over winden, nevels, vloeistoffen, afscheidingen enz. - dat achten wij te gewaagd. Men kan er zijne scherpzinnigheid door aan den dag leggen: het is niets meer dan gissing, waarbij men veelal aanneemt, hetgeen men aantoonen wil, en de resultaten ophangt aan een louter - niets. En dat is in het algemeen waar ten aanzien van de zoogenoemde natuurlijke gesteldheid der hemelligchamen. Wij glimlagchen, wanneer wij een zoo groot man als huygens zich zien verdiepen in ijdele sprookjes in zijnen cosmotheoros: laat ons voorzigtig zijn, er op kleiner schaal niet insgelijks in te vervallen.
Wat nu in het bijzonder de hypothese aangaat, in dit boekje voorgedragen: indien men eene bestendig voortgaande strooming van stoffen van af (eene gelaakte, maar bij den Schrijver zeer geliefde uitdrukking) den equator naar de hoogte, al verder en verder tot het uiterste van den buitensten ring, en vandaar terug naar de polen mag aannemen, dan is ons het voorkomen van planeet en ring beiden, geheel onverklaarbaar. Die uitstroomingsstoffen moeten dan onzigtbaar blijven, terwijl zij de planeet verlaten, want de oppervlakte van Saturnus biedt niet, als die der kometen, een wegsmeltenden, maar een scherp begrensden kern aan; zij moeten op eens als ring zigtbaar worden, want ook de ring vertoont zich op dezelfde wijze, en op nieuw onzigtbaar, wanneer zij naar de polen heenstroomen. Anders zou het gezamenlijke van planeet en ring als in eene soort van nevelmassa moeten hangen, hetgeen het geval niet is. Wij zwijgen nog van vele andere uitdrukkingen, met la lande zeggende: ‘il est inutile de nous y arrêter.’
De Schrijver dwaalt reeds op de eerste bladzijde van

{==682==} {>>pagina-aanduiding<<}
zijn stukje, met de uitvinding der verrekijkers aan metius in het begin der zeventiende eeuw toe te schrijven. Men mag het voor bewezen houden, dat deze uitvinding om den jare 1590 te Middelburg bij toeval door de kinderen van zacharias janssen of hans lipperhey heeft plaats gehad.
Hij leidt (bladz. 35) uit de snelle aswenteling van Saturnus af, dat de zon op zijne oppervlakte geenen invloed kan uitoefenen, omdat ieder punt slechts kort aan hare werking is blootgesteld. Zoo wij in zaken, ons alleen bij gevolgtrekking ten aanzien van onzen aardbol bekend, durfden oordeelen, zouden wij zeggen: die werking moet juist zeer groot zijn, omdat zij wel dikwijls, maar telkens slechts zeer kort, afgebroken wordt.
Zoo wij overigens de vastheid der resultaten betwisten, gaarne doen wij hulde aan den geest van onderzoek, die in deze ‘gissing’ doorstraalt.





Over de ontdekkingen van Niniveh. Eene archaeologische voorlezing van L.J.F. Janssen, Conservator bij het Museum van Oudheden te Leyden. Te Utrecht, bij Kemink en Zoon. 1850. In gr. 8vo. V en 59 bl. f :-70.

In de schoone Inleiding voor Les livres sacrés de l'Orient, uitgegeven door pauthier, vindt men onder anderen deze woorden: ‘Sedert een paar eeuwen is het Oosten door eenige werkzame, schrandere menschen aan Europa als het ware geopenbaard, maar het is vooral in de laatste veertig jaren (dit is in 1840 geschreven) dat de Oostersche studiën, onder de begunstiging der groote wereldgebeurtenissen meer ontwikkeling hebben gekregen. Deze studiën en de nieuwe kennis, die daardoor aan Europa werd medegedeeld, waren evenwel bepaald binnen een kleinen kring van werkzame geesten, meer geschikt om ze met goeden uitslag te beoefenen, dan om ze voor het algemeen toegankelijk te maken.’ En lager: ‘het eerste Assyrische rijk verging, toen Rome naauwelijks uit de wieg kwam. Het Oosten was reeds

{==683==} {>>pagina-aanduiding<<}
oud; het had reeds oude vervallene koningrijken, het had reeds al de tijdperken der beschaving doorloopen, toen het Westen, werwaarts het volkplantingen uitzond, nog in de diepste barbaarschheid was gedompeld.’
Iemand, die deze woorden beaamt, moet zich noodzakelijk verheugen over alle pogingen, om licht over het Oosten te verspreiden, en ook aan die geleerden dank zeggen, die hetgeen daardoor wordt opgespoord meer algemeen toegankelijk zoeken te maken. Uit dit oogpunt het voor ons liggende boekje beschouwende, vonden wij het vreemd, dat de Schrijver zich in het Voorberigt over de uitgave daarvan verontschuldigt; ja, waren wij onder de toehoorders geweest, wij zouden ons met hen vereenigd hebben, die hem tot de uitgave aanspoorden; want al waren de zaken, daarin vermeld, aan sommigen onzer landgenooten reeds uit vreemde tijdschriften bekend, voor de meeste Nederlanders zal dit boekje niets dan geheel nieuwe dingen bevatten. Wij willen den inhoud kortelijk opgeven, om den lezer van dit Tijdschrift in staat te stellen zich een denkbeeld van de belangrijkheid der daarin voorkomende zaken te vormen.
De Redenaar begint met over de vergankelijkheid van al het menschelijke te spreken. Hoe veel er echter vergaat, niets vergaat geheel en al, want alles werkt op alles, al wat gebeurt vormt een schakel in de keten der geschiedenis. Wegens dien zamenhang van alles met alles is ook het meest verledene voor het tegenwoordige geslacht belangrijk; vooral wanneer het in zijnen tijd een grooten trap van ontwikkeling bereikt had. Dit was het geval met de stad Niniveh, wel uit den Bijbel bekend, doch waarvan men volstrekt geen overblijfselen kon aanwijzen. Hierin is in de laatste jaren verandering gekomen, want de puinhoopen van Niniveh zijn niet ver van de stad Mosul wedergevonden. Dit is vooral door den ijver van de Heeren botta en layard tot stand gekomen, daar zij, ondersteund door de Engelsche en Fransche regeringen, met vergunning van den Sultan van Turkijë, bijgestaan door een aantal verdrevene Nestorianen, belangrijke opgravingen in de buurt van Mosul ge-
{==684==} {>>pagina-aanduiding<<}
daan hebben, en daardoor een aantal oudheden hebben aan het licht gebragt. Wat zij gevonden hebben is gedeeltelijk afgeteekend, gedeeltelijk naar Parijs en Londen vervoerd. Men kan het verdeelen in: 1. bouwkundige overblijfselen; 2. beeldwerken, beschilderingen en gemengde voorwerpen van kunst; 3. opschriften. De gebouwen behooren meest tot vorstelijke paleizen; zijn voorzien van geweldig dikke muren, met half verheven beeldhouwwerk versierd; zijn van ééne verdieping en hadden denkelijk hun licht van boven. Zij schijnen grootendeels door brand vernield te zijn. Onder de beeldwerken vindt men fraaije bronzen leeuwen, sphinxen enz. Onder het half verheven beeldwerk vindt men gevleugelde stieren en leeuwen met gebaarde menschenhoofden. Een dier hoofden is 7 voet hoog, en toen het werd
opgedolven dachten de Arabieren, die er bij tegenwoordig waren, dat nimrod zelf voor den dag kwam. (⋆) Ook vindt men er godenbeelden, afbeeldingen van offers, van gevechten,

{==685==} {>>pagina-aanduiding<<}
jagten enz. Ook meer stille tooneelen. Uit vele sporen blijkt, dat die beelden vroeger gekleurd waren.
De opschriften zijn in spijkerschrift en nog slechts voor een zeer klein gedeelte ontcijferd. Ook vindt men er waarschijnlijk Phoenicische opschriften.
De gevolgtrekkingen, die thans reeds uit dit alles kunnen gemaakt worden, zijn allerbelangrijkst. 1. De ligging van het oude Niniveh is daardoor bekend geworden. 2. De toestand en de beschaving van deszelfs inwoners zijn er door opgehelderd. 3. Het verband der oude kunst en beschaving van het Oosten met die van het Westen wordt er vollediger door ingezien.
De plaats, waar deze ruïnes gevonden zijn, komt overeen met de berigten der oude schrijvers aangaande de ligging van Niniveh; te weten aan de zamenvloeijing van den Tiger en de Zôb. Ook is er nog eene overlevering, dat aldaar de Profeet jona begraven ligt. Waarschijnlijk behooren al die overblijfsels bij elkander, hoezeer zij over eene uitgebreidheid van vele uren verspreid zijn, want de Oostersche steden bevatten vele parken of tuinen. Ook blijkt uit de oude berigten, dat Niniveh geweldig groot moet zijn geweest.
Wij kunnen uit al die afbeeldsels eene voorstelling van den staat der beschaving te Niniveh maken; want wij zien hier allerlei handelingen uit het openbare en bijzondere leven, allerlei wapenen, werktuigen, kleederen enz. Wij leeren daaruit onder anderen, dat de regering despotisch was; dat er geene priesterkaste bestond, die den Koning beheerschte; dat de zeden vrij zuiver waren, enz. De kunst der Assyriërs lag tusschen die van Egypte en de Perzische in, en heeft èn door middel van de Perzen, èn over Lycië waarschijnlijk veel invloed op de Grieksche kunst uitgeoefend. Zoo heeft dan ook onze kunst er nog middelijken invloed van ondervonden.
Wij twijfelen niet, of het hier gegeven verslag zal de lezers van de belangrijkheid dezer redevoering overtuigen. Het zou thans overbodig wezen nog iets ter aanbeveling te zeggen.
d. burger, jr.





{==686==} {>>pagina-aanduiding<<}

Frithjofs Saga, door Esaias Tegnér. Uit het Zweedsch vertaald door wijlen P.L.F.C. von Eichstorff. Te Utrecht, bij Kemink en Zoon. 1850. In gr 8vo. 152 bl. f 1-80.

Wij hopen, dat 't niemand moge afschrikken dezen belangrijken Bundel te koopen, als wij beginnen met ons leedgevoel te betuigen, dat de uitgave er van niet geschied is onder het toezigt van een deskundig, ervaren, kiesch en keurig dichter, met bevoegdheid om 't gebrekkige te verbeteren, het niet voltooide af te ronden, het ruwe te polijsten, en in 't algemeen voort te gaan met de laatste hand aan het werk te leggen, waarmede de bekwame en onvermoeide von eichstorff, door den dood verrast, blijkbaar heeft moeten eindigen. Naast gedeelten, die hij afwerkte en inderdaad schoon mogen heeten, steken nu, voor het geoefende oog, des te sterker andere gedeelten af, die nog zijn in den staat der eerste proefneming om in het Nederduitsch, met inachtneming van maat en rijm, de gedachten en woorden van het oorspronkelijke over te brengen, en in dien ruwen toestand niet anders zijn dan foutieve opstellen, op welke òf de analyse òf de scansie òf dikwerf beide te gelijk schipbreuk lijden. De kunstlievende Heer schuller heeft invloed gehad op de uitgave, en wij brengen hem hulde toe voor zijn aandeel in de zorg, dat zulk een belangrijk werk niet is verloren gegaan; maar hij moge 't ons vergeven als wij er bijvoegen, dat hij, naar ons gevoelen, voorzigtig en wèl zou gedaan hebben, wanneer hij met een bevoegd man van het vak had geraadpleegd over de vraag: of de navolging in al hare deelen reeds geschikt was gemaakt om aan deskundigen door den druk te worden aangeboden. Zulk een meer geoefend en bevoegd raadsman zou hem gewis de leemten van nog onbeschaafde zangen, en in die welke beschaafd zijn, ook nog van vele verzen hebben aangetoond, en gezorgd hebben, dat zij verholpen wierden eer het werk ter perse ging. Het gezegde in het Voorberigt, dat geheel het oor-
{==687==} {>>pagina-aanduiding<<}
spronkelijke in vloeijend Nederduitsch is overgebragt, zou dan waarheid
zijn geworden; zoo als het werk nu werd uitgegeven, kan dat alleen van de afgewerkte gedeelten worden gezegd.
De bewijzen voor de gegrondheid van deze aanmerking zouden een boekdeel kunnen vullen; want onze aanteekeningen zijn niet te tellen. Maar die allen op te geven, ware een verdrietig werk, en dit Tijdschrift gedoogt zulk eene breedvoerigheid niet. Het is echter betamelijk er iets van te melden. Wij zullen dat doen, en, om niet te zoeken, op de twee of drie eerste bladzijden een vlugtigen blik werpen.

‘Twee planten wiegden slank en schoon 
In Hildings gaard haar groene kroon, 
En nooit nog had in Norges dreven 
Zulk plantenpaar zijn kruin geheven.’ 

De transpositie in het eerste vers, waar de hoedanigheden van slankheid en schoonheid aan 't wiegen in plaats van aan de planten zijn verbonden, is zoo weinig gelukkig, dat ze bij eenig nadenken in het oog had moeten springen. Maar 't verdere is even zoo incorrect. De twee planten wiegen ééne kroon, heffen ééne kruin. Dat kan niet zijn; want de eene is als een eik; dus hoog, en de andere is als eene roos (rozenstruik); dus laag. Van eene klimroos is hier geen sprake; wijl haar bloem later de schoonste genoemd wordt van 't jonge jaar. De twee planten hebben dus elk eene eigen kroon of kruin, en die twee kunnen, om den grooten afstand, onmogelijk ééne enkele uitmaken.
‘Nooit nog had in Norges’ is niet vloeijend maar hard, en ‘Zulk plantenpaar’ is ook hard, en strijdt tegen 't taalëigen, dat hier de tusschenvoeging eischt van 't lidw. een. Dat lidwoord wordt ook elders uitgelaten; b.v. op bladz. 20: ‘Deez brak met geweldige(n) lansstoot,’ en bladz. 113: ‘zal ik met bloedigen adelaar dekken.’ - Misschien zou de bekwame Vertaler, als hij 't werk geheel had kunnen herzien, hier geschreven hebben:

{==688==} {>>pagina-aanduiding<<}


Twee planten, beide groen van kruin 
En rijzig, sierden Hildings tuin; 
En nimmer was in Norges dreven 
Een paar zoo vol van kracht en leven. 

Of iets dergelijks; want het is op velerlei wijze om te zetten.

‘Gelijk een eik verhief zich de een 
Wiens slanke stam een werpspies scheen 
Terwijl zijn kroon, door wind bewogen, 
Gelijk een helm zich welft voor de oogen.’ 

De beelden zijn grootsch: ‘de eene plant gelijkt een eik; haar stam is slank als een werpspies; haar kroon is gewelfd als een helm;’ maar welk een omhaal van woorden om de maat en 't rijm! Tweemaal gelijk in de vier verzen is armelijk. - ‘Wiens slanke stam een werpspies scheen’ sist al te sterk om vloeijend te heeten. - De een wiens. Het woordje een staat in de plaats van 't vrouwelijk naamw. plant; men diende dus te lezen: wier slanke stam, en haar kroon. Moet echter de stam aan den mannelijken eik blijven behooren, dan is de woordschikking niet helder. - Scheen: de stam scheen een werpspies. Hoe veel jaren of eeuwen geleden scheen hij dat? Een eik, die in zijne jeugd een werpspies scheen, kan nu wel honderd jaren oud zijn. Er moet staan: schijnt. Maar dat rijmde niet op een. - Terwijl zijn kroon gelijk een helm zich welft, is genoeg, maar er zijn twee opmerkingen bijgevoegd, die 't beeld totaal bederven. Vooreerst, dat de welving een gevolg is van den wind: door wind bewogen, staat er; maar de wind welft den top van een boom niet, integendeel, aan de zijde van waar hij komt, drukt hij dien plat. Ten tweede, dat de helm zich welft voor de oogen, dat is: 't gezigt bedekt; doch een helm welft zich wel over 't hoofd, maar nimmer voor de oogen, en dit laatste allerminst ten gevolge van wind, die op een ronden metalen helmbol geen vat heeft. Een krijgsman wien de helm voor de oogen in plaats van op 't hoofd zit, is een soort van pieter spa, en in een deftig vers misplaatst. Men kan meenen, dat

{==689==} {>>pagina-aanduiding<<}
't gezegde voor de oogen misschien beteekenen moet, dat de welving door aanschouwers gezien wordt met de oogen; maar hoe men 't neme, het is een aanvoegsel om 't rijm, en geheel verkeerd, of overbodig.

‘En als een roos stond de andre daar, 
De schoonste bloem van 't jonge jaar, 
Vóór dat een warme lentemorgen 
Haar wekt nog in haar knop verborgen.’ 

Deze vier verzen zijn volstrekt niet te ontwarren. De roos in vers 1 kan niet anders beteekenen dan een rozenboom of rozenstruik; want zij is het beeld van de tweede plant, en die geheele, slanke plant kan niet zijn als eene enkele kleine, ronde bloemkelk. Maar deze geheele rozenstruik zit dan, volgens vers 4, in een knop verborgen. - Laten we den rozenboom varen, en beschouwen wij enkel de drie laatste verzen, dan zien we een roos de schoonste bloem van 't jaar; niet als zij er is, nadat zij uit haar knop is te voorschijn gekomen; neen: eer zij er is; vóór dat zij is ontloken; als zij nog in haar knop is verborgen; als zij nog niet eene roos is. - Het eene zoo wel als het andere is onzin. Als de bekwame Vertaler 't had kunnen herzien, zou hij de lezing met geringe verandering van woorden en leesteekens hebben verbeterd; zij zou reeds duidelijk zijn aldus:

En als een roos stond de andre daar 
(De schoonste struik van 't jeugdig jaar), 
Vóór dat een warme lentemorgen 
't Gebloemt' wekt, nog in knop verborgen. 

Het nu volgende leidt de aandacht geheel van die planten af, over welke de dichter zoo veel belangrijks scheen te willen zeggen. Omtrent den eik en de rozenstruik vernemen we dit:

‘Maar als de storm het land doorjaagt 
Zal de eik hem trotsen, onversaagd; 
En als de lentezon zal pralen 
Zal zij de roos met purper malen.’ 


{==690==} {>>pagina-aanduiding<<}

Onversaagd is hier een nutteloos rijmvulsel, en malen moet zijn bemalen. Maar wat verschilt het ons, of de eik de stormen verduurt en de roos met purper bemaald wordt; zij zijn maar beelden van die planten, waarin de dichter ons belang deed stellen. De vraag: hoe 't met die planten gaat of zal gaan, blijft onbeantwoord. En nu hooren we eensklaps:

‘Zoo groeiden beide, blijde en vroom, 
En frithjof was de jonge boom, 
En 't roosje met der schoonheid kroone, 
Haar naam was ingeborg de schoone.’ 

De constructie is weder verkeerd. Groeide de eik blijde en vroom? of groeide de rozenstruik blijde en vroom? Geenszins: die groeiden slank en schoon, volgens den aanhef en 't verband des gedichts. Hoe kan de dichter dan zeggen, dat ze blijde en vroom groeiden, zóó als die eik en rozenstruik? - Ook dat ‘met der schoonheid kroone’ is onjuist; want de bloemen der struik, waarvan gesproken wordt, zijn nog niet open, maar staan nog in den knop. En wat wordt er nu van die twee planten, waarvan in 't begin zoo veel ophef is gemaakt? Wij dachten met reden: frithjof is de eene, en ingeborg is de andere plant; maar neen: frithjof is de eik, en ingeborg is de rozenstruik. En nu wordt van die twee alleen voortverhaald. Met welk nut, met welk doel dan in den beginne de weidsche vermelding van twee planten, waarvan men niets meer hoort? - Of zijn frithjof en ingeborg ook die planten meteen? Dan wordt het nog erger. Dan leest men eigenlijk dit: ‘In hildings gaard groeiden frithjof en ingeborg, hij geleek naar een eik; zij geleek naar eene rozenstruik, en die eik, waarop hij geleek, was hijzelf, en die roos, waarop zij geleek, was zij-zelve, en zoo, blijde en vroom, geleek ieder van hen op zich-zelven. - Maar wie zou niet op zich-zelven gelijken?
Wij bezitten het oorspronkelijke niet en kunnen 't in de stad onzer inwoning niet bekomen; doch hiervan houden we ons verzekerd, dat zulk een zamenstel niet is

{==691==} {>>pagina-aanduiding<<}
te wijten aan tegnér. De vijf coupletten, die wij poogden te ontleden, zijn gewis niets anders dan ruwe schetsen van overzetting; ook voor den Heer von eichstorff, indien hij leefde, nog maar foutieve opstellen, die nog ‘vingt fois sur le métier’ moesten, eer ze konden wor den uitgegeven.
Dit, over de twintig eerste verzen, zal wel genoeg zijn om te toonen, dat het geene overdrijving is als wij zeggen, dat onze aanmerkingen een boekdeel kunnen vullen. In couplet 6 vinden we d'ochtendstraal, alsof die algemeen bekend ware; in couplet 7 een groene laan, die naar bloemgewelven gelijkt. Hier had de uitgever dan toch wel kunnen zetten: blaân- of loofgewelven. In couplet 9 is frithjof vrolijk als ingeborg met zijne boot op zee is, dat hem veeleer ongerust moest maken; ook vervangt hij er den wind en spant de zeilen; waartoe allergeweldigste longen worden vereischt, en dat wel niemand hem na zal doen. Handen rijmt in dit couplet op spande; 't geen zeer is af te keuren, wanneer 't buiten noodzakelijkheid geschiedt. Men kon hier lezen:

Wat vreugd, wanneer hij in zijn boot 
Met haar door 't blaauwe zeenat schoot; 
Hoe klapte ze in haar kleine handen, 
Wanneer de blanke zeilen spanden. 

In couplet 10 lezen we, ‘dat hij vogelnesten voor haar nedertoog.’ Maar dan had zij er niet veel aan; want nedertoog komt, zoo we meenen, van tiegen of trekken; en wie vogelnesten nedertrekt breekt de eijeren. Verder van een arend verheven op ‘haar’ klip, dat zou dan zijn de klip van ingeborg. Er moest staan: een klip. En die arend geeft daar te gelijk ‘eijeren en jongen.’ - Aan wien, staat er niet. In couplet 11 vindt men een ‘beek’ met schuimende ‘baren,’ die, gelijk vele andere dingen meer, ons begrip te boven gaat. En zoo kunnen we vervolgen van couplet tot couplet; maar wij worden 't moede. Veel liever, dan al de gebreken aan te wijzen, zouden we medewerken om die te verhelpen, als er een tweede druk van 't gedicht noodig wierd.

{==692==} {>>pagina-aanduiding<<}

In weerwil van de gebreken der onafgewerkte partijën, als hoedanige wij de zangen I, IV, V, XII, XIII, XIV en XVIII beschouwen, is het werk overwaardig in elke boekerij geplaatst en door elken beminnaar van poëzij gelezen en herlezen te worden. Als we goed verstaan, wat de Heer schuller in het Voorberigt zegt, dan acht hij dit dichtstuk een werk te zijn, waardig geroemd te worden als een der schoonste voortbrengselen van 't menschelijk genie, en dat voor altijd de letterkunde van het Zweedsche volk verheerlijkte. Wij zeggen daar amen op, niettegenstaande men uit eene vertaling, hoe verdienstelijk ook, toch altijd de schoonheden van 't oorspronkelijke maar ten halve, en die uitstekende schoonheden van détail, om welke 't den landgenooten des dichters zoo bij uitnemendheid behagelijk is, geheel niet leert kennen. Die schoonheden toch liggen niet alleen in de verhevenheid of het diepe der gedachten, of in de fraaiheid en juistheid der beelden, of in de keurigheid en getrouwheid der schildering van natuurtooneelen of zielstoestanden, maar zij liggen ook, en vaak voornamelijk, in het bijzondere van den stijl, in de muzijk der taal, in de toovermagt van het woord des oorspronkelijken dichters, die niet zijn over te brengen. Aldus b.v. kan men onmogelijk in eene andere taal aan de wereld doen kennen, wat de poëzij van ònze beminde volkszangers voor den Nederlander zoo liefelijk maakt.
Van den inhoud der Saga behoeven we niets te melden. Het ‘Noorden’ van den Heer potgieter is in alle handen. Op bladz. 84 des Tweeden Deels van dat werk vindt men den korten inhoud van dit verhaal tot op het afscheid der twee minnenden. Wie het verdere wenscht te vernemen, leze de vertaling van den Heer von eichstorff, en late zich niet afschrikken door de menigte niet algemeen bekende namen van oude goden en godinnen, waar de dichter zijne vertrouwdheid met de Scandinavische godenleer misschien wat kwistig vertoont; de lezer zal er belang in stellen als hij bedenkt, dat die zelfde denkbeeldige wezens, wij schreven bijkans Symbolieke gedachtenbeelden, ook hier te lande tot op de invoering van

{==693==} {>>pagina-aanduiding<<}
het Christendom werden vereerd; - noch door de gestadige afwisseling der versmaten en de vreemdheid van eenigen, in welke allerlei in de Nederduitsche dichtkunst gewone en niet gewone versvoeten, soms in denzelfden versregel voorkomen, die 't lezen, vooral in den beginne, moeijelijk maken; hare ontraadseling loont de moeite, bij de overweging, dat von eichstorff de afwisselende voetmaten en metrums van het oorspronkelijke getrouw heeft willen navolgen, zoodat men, te gelijk met het dichtstuk, ook het werktuigelijke zamenstel der moderne Zweedsche poëzij leert kennen; - noch door het fantastische en hyperbolische van eenige beschrijvingen, want spokerij en grootspraak behooren tot het tijdvak der handeling; hoewel 't gedicht er geene enkele schoonheid door zou verloren hebben, wanneer tegnér het vaartuig, dat honderd mijlen afzeilt in éénen avond (bladz. 21), den walvisch met hejd en ham (bladz. 69), en dergelijke sprookjes meer had weggelaten. De ernstige indruk des verhaals wordt zelfs gestoord, als men, op bladz. 120, Koning ring met zijne gemalin op de sledevaart volgt, het ijs ziet breken, dat beide met slede en paard er door heen schieten, en dan van frithjof leest:

‘Hij steunt op de schaats in het ijs geplant 
En wikkelt de maan van het paard om zijn hand. 
Nu slingert hij 't paard met de slede omhoog 
En plaatst hen (n.b.!) voorzigtig en zacht op het droog.’ 

een bedrijf, dat in de reizen van von munnichhauzen verdient geplaatst te worden, en door den Vertaler waarschijnlijk nog versterkt is, die den held op maar één been laat staan, en het paard bij maar één maan doet vatten. Als hij geschreven had:

Hij steunt op zijn schaatsen in 't ijs geplant, 
En wikkelt de manen van 't paard om zijn hand, 

zou 't reeds curieus genoeg zijn geweest. - Doch zoo voortgaande zouden we den schijn krijgen alsof 't ons met den lof, aan het dichtstuk toegezwaaid, geen ernst

{==694==} {>>pagina-aanduiding<<}
ware. Liever geven we daarom een paar proeven van de vele schoonheden, om welke wij 't gedicht zoo hoog waarderen; waaruit men tevens 't verdienstelijke zal leeren kennen van die gedeelten der vertaling, welke de Heer von eichstorff heeft beschaafd. Doch hier staan we met de keuze verlegen. Hoor, uit enkele fragmenten, hoe Koning bele zijne zonen onderwijst (bladz. 9):

‘Gij zonen, sprak de Koning, ziet, ik bezwijk. 
Bestuurt het rijk als broeders, eendragtiglijk; 
Want Eendragt houdt te zamen: gelijk de ringen 
Der lans: zoo die niet waren, dan zou zij springen. 
 
De Kracht moet aan 'slands poort staan, als trouwe wacht, 
Terwijl in binnenlanden de Vrede lacht. 
Het zwaard moet elk beschermen, maar niemand schaden, 
En 't schild moet hangslot wezen op 's landmans laden. 
 
Zijn eigen land verdrukken is dwaas gezag: 
Een Koning kan niet meer toch, dan 't volk vermag. 
En als de dauw en regen slechts karig vloeijen, 
Dan kan de kroon der bladen niet weeldrig groeijen. 
 
Wees nimmer hard, Vorst Helge! in krijg of vreê; 
De scherpste zwaarden geven het meeste meê. 
De zachtheid siert den Koning en schenkt hem zegen, 
Want meer dan winterkoude kweekt lenteregen. 
 
Een man, beroofd van vrienden, hoe sterk hij zij, 
Kwijnt heen, gelijk een boom doet der woestenij; 
Maar wie zich vrienden zamelt zal krachtig groeijen, 
Gelijk een boom der wouden, waar beken vloeijen. 
 
Schenk uw vertrouwen nimmer ligtvaardig heen: 
Slechts 't ledig huis staat open voor iedereen. 
Vertrouw één vriend: den tweeden kunt gij wel sparen, 
Want ieder weet geheimen, die drie bewaren.’ 

In den Tweeden Zang wordt de vaderlijke erfenis van frithjof geschilderd; - zie hier een staaltje van de hexameters, waarin hij geschreven is, en dat tevens, in een paar trekken, den fabelachtigen heldentijd der Saga voor den geest plaatst (bladz. 17):

{==695==} {>>pagina-aanduiding<<}


‘Drie stuks schatte men toch van al dien rijkdom het hoogste: 
Eerst en vóór allen het zwaard, dat altijd de vader den zoon liet, 
Angurwadel, zoo werd het genoemd, en broeder des bliksems. 
Ver in het Oostland was het gesmeed, (zoo verhaalde de Saga), 
Dwergen hadden 't gehard in het vuur: zijn eerste bezitter, 
Blaauwtand, behield het niet lang: hij verloor 't te gelijk met zijn leven, 
Ver in het Zuid, in 't Groningsch kanaal, toen hij kampte met Wifell. 
Wifell had Wiking tot zoon. Toen die het in erf hield, toen leefde 
Verre in Ullerooker een Vorst met zijne bloeijende dochter. 
Zie, daar komt uit de diepte des wouds een wanstaltige reus voort, 
Hooger in groei dan het menschengeslacht, en ruig en afschuwlijk. 
Tweekamp eischte de reus, of het rijk en de dochter des Konings. 
Niemand verscheen tot den kamp; men kende geen zwaard, dat bestand was 
Tegen zijn schedel van staal: van daar ook zijn bijnaam van Staalkop. 
Wiking alleen, ofschoon niet ouder dan vijftien, begaf zich 
Heen tot den kamp, hooghartig van zin. Met een eenigen zwaardslag 
Kloofde hij 't brullende spook tot de heup, en bevrijdde de schoone.’ 

Het afscheid van frithjof en ingeborg is uit het ‘Noorden’ van den Heer potgieter bekend (D. II, bladz. 85), en wij schatten diens overzetting op rijm hooger, dan de rijmelooze van von eichstorff, hoewel de eerste, door den dwang van 't rijm, misschien achterstaat bij de tweede in woordelijke getrouwheid aan het Zweedsch. Maar zie hier, hoe fraai von eichstorff in de alleenspraak van ingeborg, haar nadenken over de liefde, die zij koestert, heeft overgebragt (bladz. 46):

- - - - Waarom vertoornt zich 
De vrome Godheid over maagdenliefde? 
Is zij niet zuiver, als de bron van Urda, 
Niet onschuldvol, als Gefions morgendroomen? 
De hooge zon toch wendt haar oogen niet, 
De nooit bevlekten, af van twee gelieven; 
En zelfs de weeûw des dags, de nacht, hoort gaarne, 

{==696==} {>>pagina-aanduiding<<}

In eigen smart, met vreugd, den eed der liefde. 
En wat vergund is onder 's hemels tent, 
Kan zulks dan misdaad zijn in 't Godenhuis? 
'k Heb Frithjof lief. Zoo ver herinnering 
Terug mij voert, heb ik hem lief gehad; 
Die liefde is met me in 't zelfde jaar geboren; 
Ik weet niet, wanneer zij begon, en kan niet eenmaal (⋆) 
Het denkbeeld vatten, dat ze eens niet bestaan heeft. 
Gelijk de vrucht zich vasthecht om de kern, 
En meer en meer zich uitzet daarom heen, 
Een gouden kloot, gerijpt door zonnestralen, 
Zoo ben ook ik gegroeid en rijp geworden 
Rondom die kern, en mijn geheele wezen 
Is slechts de buitenschaal van mijne liefde.’ 

Wenscht men haar, die zoo sprak, van naderbij te zien? - In de volgende zangerige coupletten is zij (bladz. 121) voorgesteld:

De oude Koning wil gaan jagen, Ingeborg trekt meê ter jagt, 
En de heele hofstoet wemelt door elkaâr in bonte pracht. 
Bogen klinken, kokers ramlen, hengsten traplen wild den grond, 
En de valken met hun kappen doen hun rooflust schreeuwend kond. 
 
Zie de Koningin der jagt komt! Arme Frithjof, wacht u wel! 
Als een ster op lentewolkjes zit zij op haar witte tel. 
Schoon als Freja, schoon als Rota, ziet zij hoog op allen neêr, 
En van 't ligte purper hoedje waait de hemelsblaauwe veer. 
 
Zie niet in der oogen hemel, van haar lokken wend uw oog! 
Rijzig is zij, sluit nwe oogen, en haar boezem heft zich hoog! (†) 
Zie de rozen niet en lelies, wisslend op haar lief gelaat, 
Luister naar de stem niet, die zoo vleijend tot het harte gaat. 


{==697==} {>>pagina-aanduiding<<}

Gaarne namen we Zang XXII, ‘De Koningskeus’ geheel over. Wie zou het volgende (bladz. 134) niet schilderachtig schoon vinden? - Koning ring is gestorven, heeft een zoontje nagelaten, en het volk moet vergaderen om eenen nieuwen Koning te kiezen:

Te gaâr! Te gaâr! Zoo vliegt de leus 
Door berg en dal. 
De Koning stierf: ter Koningskeus! 
Van overal! 
 
Daar neemt de landman 't zwaard ter hand, 
Met blaauwen gloed. 
Hij onderzoekt den stalen tand, 
De tand bijt goed. 
 
De knapen zien vol vreugd het zwaard 
Dat stralen schiet; 
Zij heffen 't met hun tween van de aard 
Één kan het niet. 
 
De dochter schuurt den helm van staal 
En bloost op 't laatst, 
Wanneer het blinkende metaal 
Haar beeld weerkaatst. 

Het volk is vergaderd. Frithjof wil den knaap verkozen hebben; maar:

‘Hij is te klein,’ klonk wijd en zijd 
Gemurmel toen: 
‘Hij kan niet rigten, niet ten strijd 
Den aanval doen.’ - 
 
Maar frithjof hief de koningspruit 
Op 't schild ten toon: 
‘Ziet hier uw Koning, (riep hij uit) 
Des Konings zoon. 
 
Ziet hier der Goden beeldtenis, 
Uit Odens bloed. 
Op 't schild zoo vrolijk, als een visch 
In klaren vloed. 
 
Ik zweer, ik wil met zwaard en lans 
Zijn hoeder zijn, 

{==698==} {>>pagina-aanduiding<<}

Tot eens des Vaders gouden krans 
Den zoon omschijn. 
 
Forsete, Balders hooge zoon, 
Hoort wat ik zweer; 
En zoo ik ooit mij anders toon 
Sla hij mij neêr!’ - 
 
Maar 't knaapje zat op 't schild zoo trotsch 
En zoo vertrouwd, 
Als 't arendsjong, dat van zijn rots 
De zon aanschouwt. 
 
De lange poos verveelde ras 
Den knaap zoo jong, 
Hij springt omlaag, en staat in 't gras, 
Een Koningssprong! 
 
En juichend riep de Vrijboerkring: 
‘U kiezen wij, 
Gij schildgedraagne, word als Ring, 
Wees Koning gij!’ - 

Wij eindigen met nog een paar proeven uit Zang XXIV; doch kunnen ook een paar aanmerkingen niet onderdrukken, die hij ons in de pen geeft. Hij begint (bladz. 143):

Voleindigd was nu Balders tempel. Hem omsloot 
Geen houten schutting, als voorheen, maar wijd in 't rond 
Liep thans een hek van ijzerwerk, op elke stang 
En gouden knop: gelijk een krijgsheer, staal bekleed, 
Met hellebaard en gouden helm, zoo staat het daar, 
Een trouwe wacht, die 't nieuwe Godenhuis beschermt. 

Regt schilderachtig. Maar is de vergelijking in vers 4 vloeijend Nederduitsch? Men leze er liever:

Een gouden knop: gelijk een heir met staal bekleed. 

Die zang, gelijk men ziet, is vertaald in zesvoetige jamben; elk zestal met een staand of mannelijk slot: - Alexandrijnen, maar zonder rijm, en voor een goed gedeelte ook zonder de gebruikelijke, voor de muzijk van 't vers, noodzakelijke rusten.
Aan regels als de volgenden:

Een trouwe wacht, die 't nieuwe Godenhuis beschermt, 
 
Met rozen op de wangen, en met rozen ook, 

{==699==} {>>pagina-aanduiding<<}

Zich wiegelt daar de morgendaauw nog blinkt op 't veld, 
 
Scheen niet een lied uit menschenborst, het scheen als of, 
 
Van zalige verrukking zwom zijn heldenhart, 
 
Tot op den gordel vloeide neer zijn zilvren baard, 

zal men de hoedanigheid van een vers wel niet toekennen. - Als men 't rijm verwerpt, en de rusten verwaarloost, schrijft men dan nog verzen? Waartoe zich dan verpijnd, om alles in den jambischen vorm te persen, en regels te maken van juist twaalf sylben? Voor goede verzen zijn ze niet gangbaar, en evenmin voor goede proza. - In proza zou men ongedwongen zeggen: ‘Herdenk den tijd toen vrede in uwe ziel woonde, en uw hart zoo gerust was als de droom eens vogels, wanneer de wind in een zomernacht zijn groen bed en de slapende bloemen heen en weder wiegt.’ - Om dat in twaalf-sylbige jambische regels te brengen, heeft v.e. moeten schrijven:

Herdenk den tijd 
Toen vrede woonde in uwe ziel, en toen uw hart 
Zoo vreedzaam was, zoo rustig als des vogels droom, 
Wanneer de wind in zomernachten heen en weêr 
De bloemen slaaprig wiegelt en zijn groenend bed. 

Hoe gewrongen en hoe gerekt en onjuist! Het duurde eene poos, eer wij begrepen, dat het groenend bed aan den vogel behoorde. Wij spreken er van om te doen nadenken, wie lust mogt hebben 't gegeven voorbeeld na te volgen: hij schrijve liever ongedwongen poëtisch proza. - Evenwel is ook deze zang toch een boeijende spiegel der schoonheden van het oorspronkelijke. Wil men een wenk tot dieper inzigt in de zedelijke beteekenis der goden van de Noordsche Mythologie, dan hoore men, wat de Hoogepriester van den tempel van balder, den god des lichts, tot frithjof zegt (bladz. 147):

- Nevens Balder wast in iedre menschenborst 
Zijn blinde broeder Höder, god der nacht; want blind 
Geboren wordt de misdaad, als der beeren kroost, 
Nacht is haar mantel, maar het goede straalt in licht. 
Vol arglist nadert Loke, de verzoeker, dan 
En leidt het staal des blinden, en de werpspies treft 
Des lievelings der goôn, des jongen Balders, borst. 
Dan waakt de haat op, roofzucht paart zich met geweld, 
Bloeddorstig trekt het vratig zwaard door berg en dal, 
En door de bloedge golven zwemt de rooverdraak. 

{==700==} {>>pagina-aanduiding<<}

Gelijk een schaduwbeeld zit dan de vroomheid daar, 
Een doode tusschen dooden. 

Aandoenlijk schoon is de verwachting diens Hoogepriesters van het Christendom, en met deze mededeeling zullen wij eindigen (bladz. 150):

In 't Zuid is ook 
Een Balder, zegt men, eens geboren uit een maagd. 
Allvader zond hem neêr, om op der Nornen schild 
De runen te verklaren, raadselachtig nog. 
De vrede was zijn krijgswoord, liefde was zijn zwaard, 
En onschuld zat, gelijk een duif, op zijnen helm. 
Vroom leefde en leerde hij, en schonk vergiffenis, 
En onder verre palmen staat zijn blinkend graf. 
Zijn leere, zoo vernam ik, gaat van dal tot dal, 
Versmelt de ruwe harten, legt de handen zaâm 
En sticht, waar vroeger tweedragt woonde, een vredesrijk. 
Ik ken die leer niet wel, maar donker heb ik toch 
Haar voorgevoeld in de uren, aan de deugd gewijd; 
En zoo heeft ieder menschlijk hart haar voorgevoeld. 
Ook hier heen dringt zij eenmaal door, dan spreidt ze ook hier 
Op onze bergen hare duivenwieken uit. 
Maar dan bestaat dit Norgeland voor ons niet meer, 
Dan suiselt de eikenboom op ons vergeten graf. 
Gelukkig gij dan, nageslacht, gij zult u dan 
Verheugen in den stralenglans des nieuwen lichts! 
Heil u, zoo dan zijn gloed de somberheid verdrijft, 
Die thans haar wolkensluijer hangt voor 's levens zon. 
Maar dan veracht ook ons niet, die wij nimmer moê 
En ijvrig zijne stralen zochten, want er leeft 
Slechts één Allvader, maar hij zendt veel boden uit. - 

Deze proeven, ofschoon weinige in getal en onvolledig, zullen wel voldoende zijn om 't gedicht en ook de overzetting te doen kennen en waarderen.
Waarschijnlijk door eene drukfout is, in dezen Zang, de eerste regel van bladz. 144 eene sylbe te kort en onleesbaar. Er staat:

Vol diepen zin uit Wala en 't 
{== afbeelding 	==} {>>afbeelding<<}
    
. 
Men leze:

Vol diepen zin uit Wala en het 
{== afbeelding 	==} {>>afbeelding<<}
    
. 

Hiermede eindigen wij - den te vroegen dood van den waardigen von eichstorff betreurende, en zijn werk elken beminnaar van poëzij dringend aanbevelende.
Het papier, de druk en de band met gedrukten omslag, zijn allezins goed en behagelijk. De uitgevers verdienen deswege allen lof.






{==701==} {>>pagina-aanduiding<<}

Boekbeschouwing.

Israël en de Volken; een overzicht van de geschiedenis der Joden tot op onzen tijd. Door Mr. I. da Costa. Te Haarlem, bij de Erven F. Bohn. 1849. In gr. 8vo. VIII en 588 bl. f 6-30.

De Heer da costa noemt zijn werk een overzigt, en dat is 't ook; maar een overzigt met den verheven blik des geloofs, dat, stout als een adelaar, zweeft over het gewijde gebergte, hetwelk daar staat als een onwankelbaar gedenkteeken van de eeuwige Godsregering, onbegrensd in magt, alomvattend in wijsheid, ontfermend in liefde. Wie staart niet met eerbied op de nakomelingen van hem, tot wien de Getrouwe sprak: ‘In uw zaad zullen gezegend worden alle geslachten der aarde.’ De geschiedenis van den Jood maakt een diepen en blijvenden indruk; gelijk hij-zelf den stempel der afzondering en duurzaamheid op het voorhoofd draagt. Chaldeën, Assyriërs en Perzen, Egyptenaren, Grieken en Romeinen, ofschoon hunne bedrijven de feiten van dit kleine volk, aan die smalle strook der Middellandsche zee overschaduwden, zijn allen van het tooneel der woelige wereld afgetreden, en slechts hunne namen zijn aan den tijd ontsnapt; de Jood alleen, die zijnen stamboom tot op abraham kent, is behouden gebleven, hoewel stormen van verdelging nog veel meer hem dan andere volken bedreigden.
Afgezonderd van de wereld, veracht en verachtend greep het rondom zich; overwonnen beheerschte het door zedelijken invloed zijne overwinnaars. Balling, handhaaft het zijn geboorteregt als eerstgeborene en uitverkoren onder de volken. In alle werelddeelen verspreid, verstooten of begunstigd, vervolgd of als staatsburger opgenomen, blijft het ‘Israël,’ en wordt de grond, waarop zijne vaderen woonden, heilig land genoemd. Israël is

{==702==} {>>pagina-aanduiding<<}
eene wandelende afdeeling uit de jaarboeken der Godsregering, van welke het laatste deel nog in lang niet is te wachten. Waar hij den voet nederzet is een spoor ingedrukt van de waarheid der aan de Schrift vertrouwde Openbaring.
Dat wondervolk, met zoo vele grootsche herinneringen, heeft ongetwijfeld nog eene toekomst; want niets, waarvan de inhoud aan zijne bestemming heeft beantwoord, blijft voortduren in zijnen vorm. Welke toekomst verbeidt dan den zoon van abraham? Wij wagen het niet, den sluijer der profecy op te ligten, of een gewaagden blik te werpen in het heilige der heilige, waar de Onveranderlijke zijne besluiten, vóór de uitvoering, met een ondoordringbaar donker omringt. Alleen houden wij vast aan die volheerlijke geloofsövertuiging, dat de volheid der heidenen zal ingaan en Israël zalig worden, als de kruisvloek in een hosanna overgaat, als davids Psalm ook in den mond van Israël een lied des Lams zal zijn geworden.
Het is geenszins bevreemdend, dat een man als Mr. da costa, die zoo levendig de vervulling der profecy ervaart, die op den weg der ervaring, door een Godzoekend gemoed bestuurd, het Nieuwe Testament in het Oude verborgen, en het Oude Testament in het Nieuwe ontdekt aanschouwt, die christus voor zijnen Heer, voor den Koning zijns volks erkend hebbende, niet alleen door natuurlijke afstamming, maar ook geestelijk zich Israëliet, dat is, een burger van zijn vrijwillig gekozen Koning wetende en gevoelende, de Jaarboeken van zijn volk, zijn geslacht ernstig naging, het in zijne omzwervingen, en verstooting in zijne betrekking tot den afgezworen, eenmaal te huldigen Koning gadesloeg en zijne ontdekkingen, waarnemingen en opmerkingen aan het papier toevertrouwde.
De latere en nieuwe afdeeling der geschiedenis ‘werd mij,’ zegt de Schrijver, ‘nadat ik dieper doordrong in de bijzonderheden, en de uitkomsten zoo met de uitspraken van Gods woord als met den loop van achttien wereldeeuwen in verband bragt, in diezelfde mate een steeds

{==703==} {>>pagina-aanduiding<<}
treffender getuigenis van de Goddelijke Waarheid der beide Testamenten, - een steeds voldingender Apologie in het bijzonder van het Evangelie des Nieuwen, - een steeds sprekender bewijs van den wezenlijken zin der reeds vervulde profecijen, - een steeds zekerder waarborg van de aanstaande verwezenlijking der nog onvervulde.’
Het is uitgemaakt, dat niet iedereen zich op het profetisch standpunt kan plaatsen, waarop da costa zich gezet heeft. Daartoe moet men ook een Christen geworden Israëliet zijn, en dat zijn zoo als hij het is, die het werd zoo als de drieduizend Joden op den eersten Pinksterdag van 's Heeren gemeente. Maar waarin men hem op dit punt bijvalle of van hem verschille, het zal niemand verdrieten den Schrijver van uit zijn verheven standpunt de geschiedenis zijns volks te hooren ontvouwen.
Hij maakt het volgende bestek van zijn werk:
‘Het Eerste boek moet ons de geschiedenis der Joden zoo binnen als buiten hun land in groote trekken herinneren tot op den val van Jerusalem, mitsgaders op gelijke wijze toestanden voor oogen brengen van dat Jerusalem ook na haren ondergang als tempelstad.
Het Tweede is bestemd om ons de Joden in hun tweederlei ballingschap, die in het Oosten en die in het Westen, te doen kennen, en in hunne onderscheidene aanraking met volksstammen van vier werelddeelen voor oogen te stellen.
Het Derde heeft tot onderwerp dat gedeelte der nieuwe Joodsche geschiedenis, waarover mijne vroegste belangstelling mij tot nasporingen drong, voor welke mij allereerst betrekkingen van afkomst en maagschap belangrijke bronnen aanboden. Het is de Spaansch- en Portugeesch-Joodsche Afdeeling der geschiedenis van Israëls vreemdelingschap.
Het Vierde moet de Joden beschouwen in hunne verhouding tot de Kerkbervorming der zestiende eeuw, - tot de omwenteling der achttiende, - tot de groote maatschappelijke beweging der negentiende, - en ein-
{==704==} {>>pagina-aanduiding<<}
delijk tot de in Gods woord aangekondigde toekomst van zijn Koningrijk, de wederkomst en heerlijkheid van jezus christus, den Koning der Joden.’
In het eerste boek stelt hij Israël voor in aanraking met Egypte, die bakermat der wijsheid, welke het meer dan een volk deelachtig maakte, en geeft in breede trekken op de vorming van Israël in dat land der herberging; hoe mozes hier tot wetgever en leidsman zijns volks rijpte. Dan wijst hij op Israëls betrekking tot de volken, die het verdrong, ofschoon niet geheel uitroeide, zijne naburen en de natiën, met welke het onder velerlei omstandigheden in aanraking kwam. Bij en onder dit alles rust zijn oog op de opvoeding en voorbereiding zijns volks tot de openbaring van dat volheerlijke feit, hetwelk de volheid des tijds voortbragt. Meesterlijk schetst hij den toestand en de lotgevallen van het Joodsche volk, en vooral van stad en tempel bij en na den ijselijken dag van gramschap en ellende, zoo als zij daar staan verweduwd, nu eens bespot door Heidenen en verontreinigd, dan weder geëerd door de zonen van ismaël en de Germanen; maar gesloten voor hare kinderen, die in wreede ballingschap hun rouwklagt aanheffen, gezeten in zak en assche.
Het tweede boek volgt Israël in zijne ballingschap in het Oosten en Westen. In plaats van den in puin gestorten tempel rigt de Jood een Chineschen muur van opeengestapelde overleveringen op, die hem van de wereld afscheidt, zijne Nationaliteit handhaaft, maar ook den uitgeworpen Koning den terugtogt in het midden zijns volks afsluit.
Hij beschouwt hun lot, dat zeer dragelijk en zelfs niet onvoorspoedig was onder de heidensche Keizers, die hunnen haat tegen de Joden op de Christenen overbragten, door deze dapper bijgestaan; doch 't welk van lieverlede verachterde onder het bestuur der Christelijke Keizers, zoe wel in het Oostersche als Westersche gedeelte, totdat zij eindelijk met de ketters, dat woord van verschrikking in de Christelijke Kerk, werden gelijk gesteld, en met hoon en druk overladen.

{==705==} {>>pagina-aanduiding<<}

Met warmte beschrijft hij den wisselenden toestand zijns volks in Perzië en Babylon, waar het bloeijende scholen had, en onder een eigen Hoofd of Patriarch, nu eens hoog geëerd, dan weder diep veracht werd.
Belangrijk licht verspreidt da costa over de betrekking van den Jood tot mahomed en zijne navolgers, die zich wreekten, dat Israël den profeet van Mekka, van dweeper in bedrieger ontaard, weigerde als Gods gezant te erkennen. Zoo veel hij kan werpt hij ook eenen blik op de Joden in Indiën en China, en betoogt voldingend, dat hunne vestiging in die gewesten tot vóór onze jaartelling opklimt.
Uit het verre Oosten steekt hij over naar het, zich tot eene nieuwe maatschappij vormende Westen, en hij ontmoet er de Joden, beschermd door de Germaansche vorsten, totdat zij de Katholieke Kerk bijvielen en het beginsel van uitsluiting huldigden. Onder de regering van karel den Groote en zijne opvolgers ziet hij zijne stamgenooten in bloeijenden toestand, door beide begunstigd, doch later voorwerpen van smaad, spot, en duldelooze vervolging; vooral toen de Christenen zich aangordden, om de verontreinigde heiligheid van het graf huns Konings met het zwaard te zuiveren, dat in Jodenbloed werd gewijd. Wel doet da costa het hooren, hoe een bernhard van Clairveaux zijne wegslepende stem verhief, om barmhartigheid in te roepen voor de gruwzaam vervolgden, maar wij zien hoe ook de diepste indruk der welsprekendheid verstomde voor den krijgszuchtigen geest des tijds, die elken gruwel zich veroorloofd rekende tegen rampzaligen, welke men hield voor de moordenaars van het Leven der Wereld.
Den toestand der Joden ontvouwende, die zonder grondbezit, van elk bedrijf geweerd, aan verachting prijs gegeven, zich bijkans uitsluitend op den geldhandel toeleidden, en daarin groote zaken deden, schetst hij hun karakter getrouw naar het leven. ‘Was het wonder, dat de Jood, wiens eenige betrekking tot de maatschappij, om hem heen, van het bezit van een weinig geld afhing, aan geen ding van deze wereld meer zich vast-
{==706==} {>>pagina-aanduiding<<}
klemde, dan aan dit? Ja, dat hij, daarbij al zijne werkzaamheid bepaald ziende, daarin dan ook allengs alleen zijn lust, zijne liefhebberij, zijne uitspanning vond? Was het wonder zoo met geheel zijn inwendig karakter, zelfs de houding van zijn ligchaam, de trekken van zijn gelaat de kenmerken droegen van die gehechtheid aan het geld, welke de moeder is van allerlei bederf, - van die schroomvalligheid, van dat bevend gemoed, eigen aan den mensch, die zich omringd weet van enkel mistrouwen, vijandschap, belaging, en geen oogenblik zeker is van zijne bezittingen, van zijn leven, en wat aan het hart van den man en vader even dierbaar en dierbaarder is dan die beide?’
Na deze schets wijst de Schrijver in enkele bijzonderheden aan, wat hen wedervoer, en beschrijft de afwisselingen van hun altijd deerniswaardig lot in Frankrijk, Engeland, Duitschland, de Nederlanden, Polen en Italië, gedurende de middeleeuwen, waarbij zij echter hun bestaan weten te handhaven, bewarende hunne taal, zeden, letterkunde en wet daarenboven: zoo véél zegt hunne innerlijke vatbaarheid voor herstelling tot een hooger standpunt in het maatschappelijk leven.
Allerbelangrijkst, misschien het meest van het geheel, is het rijke, uitvoerige, met veel zorg en groote bekwaamheid bewerkte Derde boek, dat de geschiedenis van Israëls vreemdelingschap op het Spaansche Schiereiland beschrijft. Men ziet het, des Schrijvers hart trekt naar die gewesten, als zocht het er een tweede (helaas ook ontzegd) vaderland; als voelde het te gelijk, dat Israël geen tweede evenmin als het eerste, zelfs geen derde (Nederland) mag hebben, voordat het op den geboortegrond zijner Vaderen met davids Zoon en davids Heer als onderdaan en verloste het verhond des vredes sluit.
‘Inderdaad is de betrekking tusschen Israël der verstrooijing en de koninkrijken van het Spaansche Schiereiland eene geheel eenige in de geschiedenis van Israël en de Volken. Men zou den in zoovele opzichten merkwaardigen grond in dit opzicht kunnen vergelijken met den plek, waarover gideons vlies was uitgestrekt, en dien

{==707==} {>>pagina-aanduiding<<}
onderscheidde van heel den bodem rondom. Maatschappelijke toestanden, Nationale bloei en ontwikkeling, - alles is bij de Joden van Spanje en Portugal iets geheel anders, dan hetgeen wij tot hiertoe in de landen, bij name, van het Christelijk Europa en in de tijden der middeleeuwen gezien hebben. Niet alzoo evenwel als of de Joden in dit hun tweede vaderland ten eenemale vrij zouden geweest zijn van den ban, die sints de Messiasverwerping op hunne vreemdelingschap drukt! Ook aldaar meldt ons de geschiedenis verdrukkingen, vervolgingen, eindelijk algeheele uitwerping, mitsgaders de gewone beschuldigingen, en wat daartoe te regt en te onregt aanleiding gaf. Maar behalve dat zelfs de verdrukking en vervolging in die gewesten, bij alle hevigheid anders, toch iets edeler, iets oneindig minder krenkend dan elders aanbiedt, zoo levert de geschiedenis der Joden aldaar verschijnselen op, elders naauwlijks van verre gekend of schier onmogelijk geacht.’
Da costa werpt een doordringenden blik op de nevelen der overlevering, welke Israëls morgenstond in Spanje in flaauwe schemering doet zien, doch laat er zich niet door bedwelmen. Naauwgezette aandacht wijdt hij aan den politieken toestand en de betrekkingen der Joden in die gewesten en beschrijft ze met eene volledigheid, welke men in zulk een kort bestek moeijelijk kan verwachten. Met gemengde aandoeningen verwijlen wij bij dien vlottenden toestand, die, nu eens voordeelig, dan weder drukkend, het volk in eene spanning houdt, eigen bij winst en verlies. Groot toch waren de voorregten hun te beurt gevallen, en zij moesten eene ontwikkeling bevorderen, welke den Jood in een Spanjaard zoude veranderd hebben, indien hij geen Israëliet ware geweest. Doch die voorregten werden van lieverlede ingekrompen, de een na de andere ingetrokken, totdat hij droevig de ervaring opdeed, dat Spanje het vaderland van Israël niet kon niet mogt zijn.
Vervolgens wijdt de Schrijver uit over hunne theologie, hunne scholen in de steden van Spanje, gedurende een tijdperk van meer dan zes eeuwen, over de schrif-
{==708==} {>>pagina-aanduiding<<}
ten hunner uitleggers en Rabbijnen, die ook onder de Christenen met hoogen roem zijn bekend geworden. Wij vernemen hier, hoe onder eene opvolging van negen geslachten van Rabbijnen, de Israëliten hunnen roem wisten te bewaren op het gebied der wetenschap. Meer bepaaldelijk weidt hij uit over twee alomvermaarde mannen, abrabanel en mozes maimonides, van welke de laatste, zoo opgeklaard hij was, eene meer wijsgeerige rigting aan het Jodendom poogde te geven. Als wij bij da costa lezen; hoe de Joden van de twaalfde eeuw over de historische feiten van het Oude Testament oordeelden, en in welk licht zij ze plaatsten, komt voor het minst aan strauss en zijne medestanders de eer van oorspronkelijkheid niet toe, van met hun mythicismus iets nieuws aan de wetenschap ontlokt te hebben; dit mengelmoes van geleerde dwaling en vernuftig onverstand is reeds oude kost. Da costa prijst de verdiensten zijner vaderen in het vak der wiskunstige wetenschappen en vooral in de geneeskunde. Hunne veelvuldige reizen en veelzijdige kennis daarbij ingezameld, baanden hun den weg tot schitterenden roem. Meer en breeder wijdt hij uit over de gaven der poëzij, waarmede zoo velen zijner stamgenooten, een gabirol, een juda hallevi en alcharisi uitblonken. Het springt hier aangenaam in het oog, dat een dichter over dichters schrijft. Het is bezielde taal.
Menig Israëliet kwam tot de belijdenis van zijnen Messias, en onder deze begenadigden doet de Schrijver zien, dat de familie van paulus van Burgos eene vereerende plaats bekleedde. Met genoegen toeft men bij den wetenschappelijken strijd over het Messiasschap, (schoon wij er vast in staan, dat de grootheid van onzen Heer niet van logische bewijsvoering afhangt,) die twintig maanden lang tusschen Christelijke Godgeleerden en Joodsche Wetgeleerden te Tolosa in de jaren 1413 en 14 gevoerd werd, die helaas tachtig jaren later stond vervangen te worden door den vloek, die met aanmatiging van de magt der waarheid, zich met het gezag der hel bekleedde. Met een bloedend hart lezen wij de vervolging, welke dit rampzalig volk onderging van de Inquisitie,

{==709==} {>>pagina-aanduiding<<}
gewapend door het noodlottig besluit van 1492, dat Spanje, en daarna Portugal, van duizenden nuttige burgers beroofde, en de roemrijke regering eener Koningin bezwalkte, in wier lof onze Schrijver, dank zijner onpartijdigheid, overvloedig is. Gelijk het regt der vergelding nooit sluimert of slaapt, doet da costa opmerken, dat de vervolgende vorstelijke familiën in de beide landen met huiselijk leed voor hunne wreedheden hebben geboet. Het Spaansche volk, dat jubelde van schaterende vreugd bij de uitdrijving van Mooren en Joden, bij de autodafees, die het leven van duizende slagtöffers vernielden, heeft zich niet dan zedelijk en stoffelijk verarming berokkend, zoodat het eenige, wat de Spanjaard van den roem zijner vaderen heeft behouden, een walgelijke trots is, die zich door trouweloosheid poogt te regtvaardigen.
Die dag van weemoed en ellende bragt eene nieuwe verstrooijing der Joden te weeg; zoo wel naar Afrika en Turkijë, als naar Italië, Frankrijk en Duitschland begaven zich de droeve scharen der verdrevenen; nergens echter wachtte hen meer gastvrije rust en troost dan in de vrije Nederlanden, welke zelve te veel geleden hadden om de belijdenis des geloofs, dan dat zij niet een armen balling met gulle minzaamheid zouden ontvangen.
Treffend is het overzigt van de lotgevallen dier ballingen in ons Vaderland, in wier eerste stad aan 't IJ zij een klein Jeruzalem vonden. Daar zijn die namen, nog niet vergeten, maar steeds met eere genoemd. Van menig uitstekende Israëliet wordt opzettelijk melding gemaakt. Vooral boeiden ons de lotgevallen van den ongelukkigen uriël da costa en de biografie van den beruchten doch eerlijken benediktus spinoza. Bij het lezen van zulke belangrijke schetsen welt de wensch zoo ligt op, dat de Schrijver wat meer hadde geleverd. Het moet, dunkt ons, hem moeite gekost hebben, zijne anders weelderige pen te bedwingen. Die gedwongen kortheid verzoent ons met de nog kortere mededeelingen van hun lot in andere gewesten.
Het vierde boek schetst ‘de voornaamste lotgevallen, toestanden of verschijnselen, die, van de Kerkhervorming

{==710==} {>>pagina-aanduiding<<}
tot op het Omwentelingstijdperk in het laatst der achttiende eeuw, en wederom van daar tot op het tegenwoordig oogenblik in de geschiedenis der wereld, zich op datzelfde gebied hebben vervangen of voortgezet. Met eenen blik in de toekomst van Israël, - van dat Israël altijd in zijne verhouding en betrekking tot de volken, - besluiten wij dan dit boek en ons werk.’
Hij verhaalt, wat zijn volk, in dit tijdperk, allerwege wedervaren is. Opmerking verdienen de, - zouden wij ze niet mogen noemen ziekelijke - verschijnselen van het een verbeurd heilzoekend Israëlitismus in sabbathai zevi en jakob frank. Het is zigtbaar eene worsteling naar het goed voor Israël weggelegd, doch waarnaar het als in den blinde tast, en wel zal blijven tasten, zoo lang het deksel van mozes niet van het aangezigt is weggenomen. Vooral in Duitschland was de toestand der Joden van de zestiende tot de achttiende eeuw deerniswaardig. Er was daar eene lijdende massa. ‘Eene Natie zonder vaderland, zonder eenheid, zonder kunst of wetenschappen, zonder rechten, zonder kracht, zedelijk en ligchamelijk ontzenuwd, was zij zich eindelijk niet eens meer bewust van hetgeen haar diep verval zelve nog kon getuigen van vroegere roeping en heerlijkheid, noch van het tragisch-verhevene, dat nog altijd in den toestand gelegen was, overal waar voor het minst nog tranen daarover geschreid werden, als op den bodem hunner medeballingen in de zuidelijker deelen van Europa of op de plaats zelve, waar eenmaal de Tempel stond. Hetgeen den Israëliet, die zijne Natie bemint, waarheen ook verstrooid of hoe diep ook gezonken, het diepst bedroeft, is de geschiedenis van zijn volk te moeten beschrijven, daar, waar het tot geheele ongevoeligheid voor alles behalve geldbelang en het individuële leven vervallen is, - ja, waar het bij verlies of gemis van alles, dat wij zoo even opnoemden, zich daar te boven aan den afzichtelijken slaventoestand zoo zeer gewend had, dat er hunne menigten gevoelloos vrolijk en walgelijk kluchtig onder konden zijn! Ach eindeloos dieper val nog dan van dien simson, die, tot dat hem met het hair van den Nazireër

{==711==} {>>pagina-aanduiding<<}
de leeuwenkracht van den held was teruggekeerd, zich aanstellen moest en spelen als een dwaas in het midden der Philistijnen, omdat hij afgeweken was van zijnen God voor eenen tijd? - Waarlijk, men moet zich verwonderen over de kracht van herstelbaarheid die aan de menschelijke natuur, die in het bijzonder aan het volk der Joden (het volk der wederopstanding, zoo als iemand ze onlangs noemde) eigen is, wanneer men de diepte van verval en ellende gadeslaat, waaruit in Duitschland vooral, de Israëliet eenigermate weder als mensch heeft kunnen te voorschijn komen.’
Na overtuigend te hebben aangetoond, hoe gegrond de klagt is, die zijn weemoed slaakte, herädemt hij en wij met hem, bij de schildering van mozes mendelsohn, wien hij wèlgelijkend naar het leven treft. Bij zulke beschouwingen, waarin de persoonlijkheid dier mannen zoo sterk en sprekend uitkomt, verrassen ons meermalen, wij deden het reeds opmerken, da costa's ongezochte, waarachtige opmerkingen. Hier doet hij het, bij vernieuwing, wederom uitkomen, dat elke poging, door beroemde, verlichte Israëliten ondernomen, om het Israëlitismus tot hoogere ontwikkeling op te voeren, half werk, mislukte proeven zijn: aangezien er voor Israël geene eindöntwikkeling denkbaar is, dan in Hem, in Wien alle beloften, alle profecyën ja en amen zijn. Wij prijzen de Vrienden Israëls, als zij maandelijks hunne stemmen rigten tot het volk Gods in de verstrooijing, maar geene stem tot Israël zoo krachtig, als deze geschiedenis van hunnen stamgenoot, die van den voet des kruises het Hosanna hun te gemoet roept. Misschien ergert zich de Jood, als hij zijne geschiedenis alzoo leest; maar hij vrage, of de feiten waar zijn, en dit niet kunnende ontkennen, erkenne hij ook, dat zijn eigen geschiedenis zijn oordeel is en zijne veroordeeling.
Met gespannen aandacht en belangstelling volgen wij onzen gids, terwijl hij de toestanden van het Israëlitisch volk van 1789 tot 1848 doorloopt. In dit tijdvak, nog immer worstelend, komt het eeuwen lang gedrukte volk allerwege tot verademing en verkrijgt de regten van staatsbur-
{==712==} {>>pagina-aanduiding<<}
gers. De Israëliet wordt een Franschman, een Duitscher. - Als wij nagaan, welke stemmen door Israël, in de laatste tijden, zijn uitgebragt, hoe het zich mengde onder de ruwe demagogen, kunnen wij niet zeggen, dat het als Natie daarbij gewonnen heeft. Wat de Joden doorgaans verkregen als staatsburgers, strekte ten nadeele van hunne afzonderlijke Nationaliteit, en dat die vermenging zoo wel uit Christelijken mond bestreden, als door menig Israëlitisch gemoed gewraakt werd, ligt in den aard der zake. Trouwens een gelijk streven bezielt vooral in Duitschland menig Jood en naamchristen: oplossing van het Christelijk en Israëlitisch element in een zoogenaamd wijsgeerig pantheïsmus, of liever in zelfvergoding. Het denkbeeld toch der toongevers en leiders van de hervorming, die men overeenkomstig de behoefte van den geest des tijds acht, leidt tot niets minder dan tot eene algeheele verzaking van het Mozaïsmus. ‘Openbaar genoeg werd die bedoeling, ofschoon onder betuiging, dat men geenszins de omverhaling, maar alleen de verbetering van het gebouw begeerde, door Dr. goldschmidt te Frankfort, uit naam van de Vrienden der Joodsche hervorming uitgesproken in eene circulaire, waarbij als grondslag werd aangenomen deze aan den kreet der Joden op den dag van jezus kruisiging herinnerende verklaring: “een Messias die de Israëlieten naar Palestina zal terugvoeren, wordt door ons noch verwacht, noch gewenscht! Wij kennen geen vaderland, dan slechts datgeen, waartoe wij door
geboorte of burgerlijke instelling behooren!” Later werd op eene vergadering van soortgelijke hervormers de verwachting van een Messias alleenlijk behouden als die der verwezenlijking van een algemeen menschelijk denkbeeld, niet van een voor Israël belangrijken of begeerlijken Persoon. Nog later werd tot voorbereiding eener ineensmelting van Jodendom en Christendom het vieren voortaan van den Zondag in plaats van den Sabbath voorgesteld. Van daar tot op het gebied van openbaar Pantheïsmus is slechts een stap, of liever het is Pantheïsmus, wat door dergelijke hervormers bedoeld wordt, b.v. die, welke zich bij monde van den

{==713==} {>>pagina-aanduiding<<}
Israëliet rudolf bengey in deze laatste tijden aansloten aan die beruchte Protestantsche Lichtvrienden, welke dan ook van hunne zijde, bij monde van den Predikant wislecenus, zelfs van de verpligting om den doop te ondergaan, den Jood ontsloegen, die in hunne gemeenschap wil opgenomen worden. Maar, - zoo gaat de Schrijver bemoedigend voort, - terwijl aldus van de eene zijde het aloude zoowel Mozaïsche als Talmudische Jodendom in een theoretisch-wijsgeerig en maatschappelijk-praktisch Pantheïsmus schijnt onder te gaan, gebruikt die God, welke ten allen tijde uit het kwade der menschen het goede, dat alleen van Hem en door Hem is, bewerkt, diezelfde in onze eeuw vermenigvuldigde aanrakingen tusschen Joden en Christenen, om velen uit zijn oude volk toe te brengen tot de kennis en belijdenis van het Evangelie, en alzoo de eerstelingen hier en daar in te zamelen van den grooten oogst, waarvan de rijpwording nadert onder de veelsoortige teekenen van den tijd.’
Eindelijk beschouwt en beoordeelt de Schrijver de vorderingen in burgerlijke vrijheid en regten, waarover de Joden zich sints de laatste jaren in Engeland verheugen; weidt kortelijk uit over hunnen toestand in de Oostelijke streken van ons werelddeel, en eindigt met het treurspel van Damaskus, dat door tusschenkomst van een' Franschen en Engelschen Jood, de Heeren cremieux en monte-fiore in het voordeel der belaagde en gefolterde Joden werd opgelost.
Het spreekt van zelf, en wie die da costa kent, zou het anders verwachten, dat hij zijn pen niet konde nederleggen, zonder zijn gemoed ontlast te hebben van de indrukken, welke het beeld van Israëls toekomst, dat zijnen geest beheerscht, er heeft ingegrift. Israël, als volk der verkiezing, heeft zijne toekomst overleefd, door ze te vernietigen, - en deze toekomst was niet anders dan de verschijning van het licht der wereld, der Heidenen troost, in en uit zijn midden. Israel, als volk der verwerping, heeft Jeruzalem in het voorledene, ballingschap tot een heden, en - de toekomst dier balling-
{==714==} {>>pagina-aanduiding<<}
schap. - Da costa, de dichter, de man aangeblazen door profetisch vuur, ziet de laatste, waar zij alleen te zien en te vinden is: in de vervulling der nog onvervulde profecy. Hoe zal de profecy vervuld worden? Hier naderen wij een bij uitstek subjectief terrein, waar wij ons aan niets wagen, als die niet durven bepalend in te dringen in de dingen, waarvan de Vader ure en tijd zich voorbehouden heeft. Daarin zijn wij het met da costa eens, omdat wij, even als hij, gelooven, dat de Getrouwe woord houdt, dat Israël zal zalig worden, en ‘dat de Heer tot Koning zijn zal over de gansche aarde’ - gelijk Hij het nu reeds is, maar dàn algemeen erkend, herkend en gehuldigd, - en ‘dat te dien tijde de Heer zal één zijn en Zijn Naam één.’
In eene Narede regtvaardigt de Schrijver zijn plan en zijne bewerking en verantwoordt zich op een paar bezwaren, die hij te gemoet ziet: de eerste, betreffende de Chronologische orde; de andere met opzigt tot de verhouding, waarin het derde boek tot de overige en vooral het vierde staat. Wij moeten daarin berusten, te eerder nog, daar hij eene aangename belofte heeft gedaan, waarvan wij acte nemen. Wij wenschen hem lust toe, zijne belofte te voltooijen. Zoo wij iets van hem mogten vergen, het zou dit zijn, dat hij, zij het bij wijze van nalezing, nog eens terugkwame op eene meer in bijzonderheden ontwikkelde uiteenzetting der Joodsche Godgeleerdheid. Dewijl zijn boek onder het beschaafd publiek gelezen wordt, zou hij velen, die, b.v. van den Talmud weinig meer dan den naam kennen, daarmede eene groote dienst bewijzen.
Wij danken den begaafden man voor dit lettergeschenk, waarmede hij onze literatuur heeft verrijkt, en tevens getoond heeft even waardig de pen der geschiedenis te kunnen voeren, als hij vaardig de lier der Muzen besnaart. Zijne geschiedenis van Israël en de volken is eene onberijmde Hymne op het heilig Godsbestuur.

h.

j.h.s.


{==715==} {>>pagina-aanduiding<<}

Gebrek aan werk en armoede, door G.D. van Loghem. Te Deventer, bij A. ter Gunne. 1849. In gr. 8vo. 52 bl. f :-50.

Eene redevoering reeds in December 1848 gehouden, en in den aanvang van 1849 uitgegeven, maar toevallig bij de Redactie in het ongereede geraakt; doch nu juist tijdig teruggevonden om bij de aanstaande behandeling der wet op het Armbestuur en de herziening van het belastingstelsel in herinnering te worden gebragt. - Ofschoon toch dit boekje niet over eigenlijk Armbestuur in bijzonderheden handelt, is het onderwerp evenwel naauw daaraan verwant, gelijk uit eene korte inhouds-opgave blijken kan: wij zullen daarbij tevens zien, hoe het met het belasting-stelsel zamenhangt.
De Schrijver vergelijkt eerst den toestand der arbeidende klasse in vroegere eeuwen met dien der tegenwoordige eeuw, voor zoo verre het beschaafde gedeelte van Europa betreft, en besluit daaruit tot het overdrevene van de klagten over de toenemende armoede en over het ongelukkig lot dergenen, die met handen-arbeid hun brood moeten verdienen. Dit gedeelte is tamelijk oppervlakkig bewerkt. In de tweede plaats wijst de Schrijver aan, dat de vorming en vermeerdering van het kapitaal de eenige oorzaak is van eenen verbeterden toestand der arbeidende klasse. Het spreekt van zelf, dat het kapitaal hier in den uitgebreiden zin moet verstaan worden, zoodat daaronder ook de aanwending van de krachten der natuur, de uitvindingen der nijverheid, de voortbrengselen-zelve, die tot vermeerdering zijn aangewend, worden begrepen: en zoo, zal men zich geredelijk met de redenering kunnen vereenigen. In de derde plaats beöordeelt de Schrijver eenige middelen, die ter verdere opbeuring der arbeidende klasse, voornamelijk in Frankrijk, in den laatsten tijd zijn voorgeslagen. Hier bestrijdt de Schrijver de door hem opgegeven grond-leerstellingen der Socialisten; maar is billijk genoeg om te erkennen, dat drie denkbeelden der Socialisten, buiten de algemeene werkplaatsen toegepast wordende, weldadig

{==716==} {>>pagina-aanduiding<<}
op het lot der arbeidende klasse zouden kunnen werken. Het eerste is: om den arbeider, boven zijn loon, een gedeelte van de winst desgenen, voor wien hij werkt, toe te kennen - overal waar dit uitvoerbaar bevonden wordt. Het tweede is: afzondering van een gedeelte der winsten voor zieken en ouden. Het derde is: bevordering der gezamenlijke vertering van het loon en de verdiensten der arbeiders door hen en hunne huisgezinnen; - mits men wake tegen nadeeligen invloed van zoodanige vereeniging op de zedelijkheid. De Schrijver komt echter ten slotte op het beginsel terug, waarvan hij is uitgegaan, dat geene regeling van den arbeid den toestand der arbeidende klasse kan verbeteren, maar dat alléén de vermeerdering en nuttige aanwending van het kapitaal tot dat doel kan leiden.
Vervolgens, ten vierde, gaat de Schrijver na, welke de oorzaken zijn, die in het algemeen, en meer bepaald in Nederland, niet alleen de verbetering van dien toestand tegenwerken, maar in de laatste 35 jaren ook de armoede schrikbarend hebben doen toenemen.
De Schrijver ruimt eerst eenige vooroordeelen op, om aan te toonen, waaraan de vermeerderde armoede niet moet worden toegeschreven: maar hij verklaart die uit eene onnutte aanwending van kapitaal in ons land; het kapitaal, zegt hij, is grootendeels in handen van ingezetenen overgegaan, die het niet op die wijze aanwenden, waardoor aan de mindere klassen genoegzaam werk wordt verschaft: de middenstand verarmt, en de hoogere klassen kunnen eene steeds toenemende weelde bekostigen. Die verplaatsing is, volgens den Schrijver, het natuurlijk gevolg van het regeringstelsel, hetwelk men sints 1815 hier te lande, zoowel als bijna overal elders, onafgebroken heeft gevolgd, en dit stelsel, hoe verwerpelijk ook overal, moest vooral in Nederland de rampzaligste gevolgen te weeg brengen. De Schrijver betoogt die stelling met vele en gewigtige gronden; daartoe behooren: de weifeling van stelsel gedurende de vereeniging met België: de verbazende vermeerdering van Nationale Schuld: het stelsel van belastingen, waarop onder-
{==717==} {>>pagina-aanduiding<<}
scheidene zeer gegronde aanmerkingen door den Schrijver gemaakt worden: de kostbaarheid der regtspleging: het monopolie der Handelmaatschappij. De slotsom van het betoog is, dat de kwijnende staat, waarin handel en nijverheid verkeeren, gebrek aan werk veroorzaakt, en gebrek aan werk armoede te weeg brengt voor de arbeidende klasse.
Het is bij sommige staathuishoudkundigen een hoofdtrek, alles aan de regering te willen wijten: daartoe behoort deze Schrijver, gelijk mede de Heer grevelink (1); anderen daarentegen wijten alles aan de onderdanen-zelve: minder godsdienstzin, minder zedelijkheid, meer weelde bij de burgerklasse, gelijk bij de rijken; minder spaarzaamheid; groote vermeerdering van bevolking door onberaden huwelijk, enz.: daartoe behoort de Heer Mr. w.r. boer (2). De waarheid ligt zeker wel in het midden: het is aan eene vereeniging van het eene met het andere, dat wij het toenemen der armoede in ons Vaderland moeten toeschrijven. Allen echter, ook zij, die zich over de oorzaken der toegenomen armoede minder hebben verklaard, maar meer op de leniging en vermindering van de armoede en betere regeling van het armen-bestuur bedacht zijn (3), komen daarin overeen, dat het middel, hetwelk men in ons land tot dus verre gebezigd heeft, om de armoede te lenigen, die armoede niet vermindert, maar doet toenemen. Allen komen mede daarin overeen, dat zij het bestaande subsidie-stelsel afkeuren; maar eenigen willen de zaak geheel aan zich-zelve, of aan de kerkelijke en bijzondere liefdadigheid overlaten; anderen oordeelen, dat de Staat zich de armoede moet aantrekken.
Ten slotte geeft de Schrijver eenige middelen op, die den ongelukkigen toestand der arbeidende klasse hier te

{==718==} {>>pagina-aanduiding<<}
lande zoude kunnen verbeteren. Zij komen hierop neder: eene zuinige regering; vermindering van Staats-schuld; opheffing van in- en uit- en doorvoer-regten; afschaffing van 't patentregt of eene algeheele income-tax; afschaffing van eenige accijnsen; afschaffing van het zegelregt op wisselbrieven; hervorming der brievenposterij (die inmiddels, ofschoon niet geheel in den geest des Schrijvers, is tot stand gekomen); verbeterde regtspleging in handelszaken; meer voorkomendheid bij besturen; geleidelijke afschaffing van alle bijzondere voorregten aan maatschappijen of personen; opheffing der belemmeringen, die den landbouw in den weg staan, en bevordering van den landbouw. Tot dekking der uitgaven, wenscht de Schrijver eene goede belasting op de renten der Staats-schulden.
Het ligt niet op onzen weg, om te dezer plaatse een onderzoek in te stellen naar de aannemelijkheid van alle of van een goed deel dier middelen van verbetering, die schier eene staatkundige geloofsbelijdenis bevatten; maar zeker is daarbij veel, hetwelk de aandacht overwaardig is van Regering en Volksvertegenwoordiging.
Wat den onderstand betreft, de Schrijver wenscht dien op de volgende wijze verleend te zien. Hij onderscheidt de armen in drie klassen (anderen stellen slechts twee klassen, doordien zij de 1o en 2o, of de 2o en 3o combineren): de eerste klasse, eigenlijke invalide armen, die wel geen regt op onderstand hebben, maar tot ondersteuning van welke de maatschappij toch zedelijk verpligt is; - wij zouden liever zeggen: welke te ondersteunen, de bijzondere roeping is van de kerkelijke en bijzondere liefdadigheid. De tweede klasse bevat, volgens den Schrijver hen, die niet meer dan het volstrekt noodige kunnen verdienen, en die niet onafgebroken werk vinden kunnen: deze wil de Schrijver alleen door tijdelijke werkverschaffing helpen, al ware het ook door inproductieven arbeid (die altijd nog minder kost en zeker minder ontzenuwt dan bedeeling); mits niet de zoodanige, die ook door bijzondere personen wordt uitgeöefend. Wij kunnen ons met het denkbeeld best vereenigen, om geene be-
{==719==} {>>pagina-aanduiding<<}
deeling aan valide armen te geven en hen evenmin te laten bédelen, maar brood te geven voor arbeid; mits men zorge, dat die tijdelijke werkverschaffing hen niet terughoude van eigene krachts-inspanning. De derde klasse bestaat, naar den Schrijver, uit zoodanigen, die een ambacht uitoefenen, dat doorgaans een zeker deel van het jaar stilstaat: aan deze wil hij noch onderstand verleenen, noch werk verschaffen: omdat zij door zuinigheid hadden kunnen sparen, en dus nu des noods van gebrek mogen omkomen. Daarmede vereenigen wij ons niet: wij zouden ook aan hen arbeid willen geven, omdat niemand in een wèlgeördenden Staat van honger moet omkomen; maar wij zouden het niet uit liefdadigheid, doch uit staatszorg willen doen, en het hun zoo weinig aangenaam maken, dat zij zich een volgend jaar waarschijnlijk voor eene herhaling zullen wachten; terwijl hun inmiddels den weg naar
spaarbank, en spaarkas, en vooral naar Gods huis moet gewezen worden.
Ten slotte vestigt de Schrijver nog de aandacht op onderscheidene nuttige inrigtingen, waarvan tot voorkoming, leniging en verpleging van armoede kan gebruik worden gemaakt.
Wij vonden in dit boekske zeer veel gezond verstand, zeer veel geest van opmerking, zeer veel kracht van redenering. Wij rangschikken den Schrijver onder die staathuishoudkundigen, welke met hunnen tijd medegaan, en die niet aan verouderde denkbeelden te zeer gehecht zijn, om ook het nieuwe goede te miskennen.
Wij bevelen dit boekske dus zeer aan de aandacht van het publiek, en nemen, ten besluite, ook tot proeve van den schrijftrant, nog het volgende over, waarmede hij zijn betoog eindigt:
‘Vele hulpbronnen liggen nog voor Nederland open: hoe vele gronden zijn nog onbebouwd, hoe vele turfveenen onopgegraven, hoe vele nieuwe takken van nijverheid zouden hier, even als elders, met vrucht uitgeoefend kunnen worden? De kiem, waaruit eene vernieuwde welvaart voor Nederland verrijzen kan, is wel aanwezig, maar, opdat zij tot eenen vruchtbaren boom opgroeije,

{==720==} {>>pagina-aanduiding<<}
daartoe is noodig, dat allen eendragtiglijk de handen in een slaan.
Bij de bezuinigingen, waarvan ieder thans den mond vol heeft, zoude men ligt tot een gevaarlijk uiterste kunnen overslaan; en het is onzer aller pligt, daarvoor te waarschuwen; namelijk, dat men zorge, dat de inrigtingen, die beschaving en bevordering van kennis en wetenschappen ten doel hebben, daar niet onder lijden; want, wat ook vergaan moge, kennis is een kapitaal, dat immer goede renten draagt, het onvervreemdbare eigendom des bezitters.
Geene omkeering der bestaande maatschappij, geen regt op arbeid, maar vrijheid voor arbeid en handel, eenvoudigheid in bestuur, eenvoudigheid in zeden, en alzoo den weg volgende, dien het menschdom als van zelf is aangewezen: zoodanig en zoodanig alléén, kan het lot der arbeidende klassen verbeterd worden.
Franklin, die van eenen eenvoudigen werkman een groot Staatsman en een groot wijsgeer geworden is, zeide tot zijne medeburgers: ‘Indien u iemand zegt, dat gij u op eene andere wijze, dan door arbeid en zuinigheid, kunt verrijken, hoort niet naar hem: hij is een vergiftiger.’




Gedachten over de wijze van Armenverzorging door Vrouwen, van Amalia Wilhelmina Sieveking enz. Naar het Hoogduitsch. Te Amsterdam, bij J.C. van Kesteren. 1850. In gr. 8vo. 101 bl. f 1-25.

De aankondiging van dit stukje, die ik gaarne op mij genomen had, is door allerlei oorzaken vertraagd geworden. Nu moet ik mij haasten en bekorten: beide doe ik, ofschoon het vreemd moge schijnen, door de Voorrede van de Vertaalster geheel over te nemen.
‘Zeer toevallig kwam het kleine geschrift, waarvan de vertaling hier mijne vrouwelijke landgenooten wordt aangeboden, in mijne handen. Ik had den Boekverkooper verzocht, mij de 16 eerste verslagen van de Hamburger Vrouwen-vereeniging te bezorgen, daar ik meende, dat dezelve in éénen band te Hamburg waren te verkrijgen. In plaats daarvan ontving ik alleen het 17de of laatste verslag. Dit lezende, werd ik zoo aangenaam door deszelfs inhoud getroffen, dat aanstonds de wensch in mij opkwam: mogte iedere vrouw, ieder meisje in ons land het stukje lezen en daardoor opgewekt worden, om in den geest van amalia sieveking werkzaam te worden. Ten einde, zoo veel in mijn vermogen was, de vervulling van

{==721==} {>>pagina-aanduiding<<}
dezen wensch te bevorderen, heb ik de vertaling ondernomen. Als de vorm van den inhoud daarbij iets verloren heeft en ik de lieve, zachte, roerende en overredende taal der edele Schrijfster in minder zachte uitdrukkingen heb wedergegeven, dat men mij dit vergeve en zich alleen houde aan den geest en de wenken in het geschrift vervat; dan zullen voorzeker de oogenblikken, aan de lezing besteed, even aangenaam en nuttig voorbijgaan, als de tijd, dien de vertaling heeft gekost. Maar zal er lust zijn om een werkje als het onderhavige te lezen? Hoe kan ik het tegendeel veronderstellen? Bijna in iedere stad van ons vaderland bestaat eene Vrouwenvereeniging en alzoo eene algemeene belangstelling in het lot der armen, en de dames, leden van al die vereenigingen, zouden geen belang stellen in een geschrift, dat alleen over armenverzorging door vrouwen handelt? Neen, liever, dan iets dergelijks te gelooven, volg ik de inspraak van mijn hart en beoordeel het gevoel van haar, die de zaak der armen op zich namen, naar dat van mij zelve, en dan meen ik zeker te kunnen wezen, dat iedere vrouw onder het werk der armenverzorging, evenzeer behoefte zal hebben aan leiding en opwekking voor zich zelve, als aan stoffelijke bijdragen voor hare armen. Daarom durf ik ook hopen, dat deze vertaling van het werk eener vrouw, die de roem is van haar geslacht, door velen met belangstelling zal worden ontvangen en gelezen. Ik zeg van eene vrouw, die de roem is van haar geslacht, en wel in den edelsten zin des woords. Bij welke vrouw toch, van vroegeren of tegenwoordigen tijd, vindt men zoo veel ware vrouwelijke zachtheid, zulk eenen echt Christelijken zin der liefde, zulke reine gevoelens, vereenigd met zoo veel mannelijk verstand en zulk eene edelaardige werkzaamheid als bij amalia sieveking? Dat alzoo de lezing van hetgeen zij elders sprak, schreef en verrigtte, velen opwekke tot en leide onder het werk der liefde, en daardoor ook nut stichte in ons Vaderland,
is de hartelijke wensch van de Vertaalster.’
Voor hem, die dit gelezen heeft - ik zeg hem, zonder de vrouwen buiten te sluiten, gelijk de Vertaalster de mannen schijnt te doen - maar voor wie dit gelezen heeft, en eenigen Christelijk-, of ook slechts verstandig menschlievenden zin heeft, is er geen verdere aanbeveling noodig; trouwens, de naam van amalia sieveking strekt ter genoegzame aanbeveling. Maar men leert er ook uit kennen de edele denkwijze en tevens den vloeijenden stijl der begaafde Vertaalster, die met deze uitgave nog op andere wijze en in wijder kring poogt nut

{==722==} {>>pagina-aanduiding<<}
te doen, bij het zeer wezenlijk nut, dat zij doet in den kring harer woonplaats als Presidente eener voortreffelijk werkende Dames-vereeniging.
Doch zij had beter gedaan met de rekening van dat verslag der Hamburger Vereeniging, waarmede het stukje aanvangt, achterwege te laten. Welligt hebben die weinige, bij ons nuttelooze bladzijden, menig oppervlakkig beziener weerhouden van het boekje te koopen: wie in dit geval is, kome nog tot inkeer; die weinige bladzijden overslaande, zij hij verzekerd hier een schat van echt verstandige en praktikale, op ondervinding gegronde opmerkingen en lessen te zullen aantreffen.

h.w. tydeman.




De betrekking tusschen Kerk en School. Door C.L. van Woelderen. Te Amsterdam, bij P.N. van Kampen. 1849. In gr. 8vo. XII en 115 bl. f 1-25.

Te regt mogt de Schrijver in zijne Inleiding zeggen, dat de regeling van het Lager Onderwijs elks belangstelling in hooge mate gaande houdt; vooral met betrekking tot de vraag: zal het onderwijs al, dan niet godsdienstig zijn?
Het doel van dit werkje is (bl. 3) ons vooreerst kortelijk op historische gronden aan te toonen, dat de tijd is gekomen, waarin de school in den Staat als eene zelfstandige magt moet erkend worden, wil men duurzaamheid van de wet op het onderwijs verwachten; ten tweede, dat de invloed van de Kerk op het onderwijs moet verzekerd zijn, wil men de zedelijke en godsdienstige verbetering van de Natie verkrijgen; en ten derde hoe die regeling der school moet zijn: op dat zij niettegenstaande den invloed der Kerk zelfstandig blijve, en opdat zij, wat er ook buiten haar een' nadeeligen invloed uitoefene op de maatschappij, toch voor ieder de noodige kundigheden blijve verspreiden. Wij zullen ons in deze aankondiging tot het tweede punt, als verre het belangrijkste, bepalen.
Volgens den Schrijver zijn er aangaande die questie drie partijen (bl. 20): 1o. Roomsch-Katholieken, die geen onderwijs in de bepaalde godsdienst op de lagere scholen willen; 2o. Roomsch-Katholieken, Afgescheidenen, en de partij van den Heer groen, die de vrijheid van onderwijs willen; 3o. het meerendeel der Protestanten, die het Christelijke element op de openbare school wettig willen erkend zien.

{==723==} {>>pagina-aanduiding<<}

Ook bij de herziening der Grondwet kwamen die drie partijen duidelijk uit (bl. 23). Eene aanzienlijke partij toch keurde de uitlegging der Grondwet goed, houdende dat het openbaar Onderwijs zich niet zal begeven op het godsdienstig terrein; eene nog talrijker partij wilde het Christelijk element behouden; velen eindelijk verwerpen het onbestemde van die rigting en wilden het onderwijs eene bepaalde godsdienstige rigting geven (bl. 27).
De Schrijver meent, dat de Grondwet ruimte geeft, om hieraan (d.i. aan die onderscheidene rigtingen) te voldoen. Hij wil daartoe het onderwijs op de openbare gemengde scholen alleen voorbereidend laten, en het vormend onderwijs aan iedere gezindte afzonderlijk toevertrouwen; mits dan aan de Kerk de noodige invloed gegeven worde, dat zij de leeraars kunne doen zorgen voor het verband tusschen voorbereidend en vormend onderwijs. Om een duidelijk denkbeeld van voorbereidend en vormend onderwijs te geven, bepaalt zich de Schrijver vooraf bij de verdeeling van het onderwijs, en toont hij aan, dat, even als in het wetenschappelijke, zoo ook in het godsdienstige, verband bestaan moet tusschen voorbereidend en vormend onderwijs, en dat dit wederom niet mogelijk is, indien men invloed aan de onderscheidene Kerken weigert (bl. 34). Als middel om dat verband te verkrijgen, stelt de Schrijver de Zondag-school voor, en wel voor iedere gezindte afzonderlijk (bl. 48). Over de inrigting van en het onderwijs op de Zondagscholen wijdt de Schrijver uit van bl. 35-49. Zij zullen dan, zegt hij, het verband herstellen tusschen het vormend en voorbereidend, tusschen het Cathechetisch en het school-onderwijs; de vraag is dus nu: waarin zal het voorbereidend onderwijs bestaan? Met de beant woording dezer vraag besluit hij het tweede gedeelte van zijn betoog.
Wij zijn het met den Schrijver geheel eens, daar, waar hij het nut, de doelmatigheid, de heilrijke gevolgen der Zondag-scholen schetst. In vele plaatsen van ons Vaderland bestaan zij reeds en regtvaardigen zij volkomen het gunstig oordeel, de goede verwachtingen, die men van dergelijke inrigtingen heeft. Maar wij zijn het daarentegen in één punt met den Schrijver volkomen onëens: in de toelating namelijk van godsdienstig onderwijs; al zij het dan ook slechts voorbereidend, op de openbare gemengde scholen.
Wij erkennen tot die partij te behooren, welke door den Schrijver is miskend en gering geacht, die de Grondwet aldus uitleggen, dat hare bepaling de strekking hebben zal te verhinderen, dat het openbaar onderwijs zich

{==724==} {>>pagina-aanduiding<<}
begeve op het godsdienstig terrein, en die deze bepaling volkomen goedkeuren. De schoolmeester is noch bevoegd, noch meestal geschikt om Godsdienstig onderwijs te geven. Maar de grootste zwarigheid zal daarenboven wel hierin bestaan: dat de verschillende gezindten het over dat voorbereidend onderwijs nimmer eens zullen worden. Waarin zal het bestaan? Welke zijn de grenzen, buiten welke het niet treden mag? Ziedaar vragen, die noodwendig beantwoord; punten, die noodwendig vastgesteld moeten worden, eer dergelijk onderwijs op de gemengde scholen zal kunnen worden toegelaten.
De Schrijver-zelf onderzoekt, waarin het voorbereidend onderwijs zal moeten bestaan, en hoe de verschillende gezindten het daarover eens zullen kunnen worden (bl. 50 en volgg.).
Zijne oplossing echter is verre van bevredigend. Zij bepaalt zich bij de aanhaling van eene plaats uit een werkje van den Bisschop van bommel, Exposé des vrais principes sur l'instruction publique. 2o partie, p. 235, die wil, dat de geheele atmospheer van de school zedelijk en godsdienstig moet zijn enz. (bl. 52); en van eene andere plaats, uit een werk van den Heer groen van prinsterer, Beschouwingen over Staat- en Volkenregt, IIIde D., 1ste Stuk, bl. 83, die op de school den kinderen wil ingeprent hebben: het besef van Gods heiligheid, het gevoel van Zonde, de behoefte aan een Verlosser, de dankbaarheid aan Hem, die zich voor ons in den dood heeft overgegeven, de zucht om Hem te belijden en te dienen, de onmisbaarheid eener verandering van het booze hart enz. (bl. 51). Maar zijn dat nu waarheden voor alle gezindten aanneembaar? Wanneer wij hierop opregt en zonder vooroordeel zullen antwoorden, moet dat antwoord ontkennend wezen, en blijkt het ten volle, dat de openbare gemengde school de plaats niet is voor eenig Godsdienstig onderwijs. De Schrijver maakt zich van de beantwoording af, door te zeggen, dat hij te weinig theologant is, om dit te kunnen of te durven beslissen. Wij zijn evenmin theologanten, maar durven toch gerust neen zeggen.
Hoe toch zult gij den Israëliet de dankbaarheid kunnen inprenten aan Hem, die zich voor ons in den dood heeft overgegeven, zonder zijn godsdienstig gevoel geweld aan te doen? Misschien zouden er, helaas! nog wel onder de Christenen gevonden worden, die het zich voor ons in den dood overgeven van den christus durven betwisten. De Schrijver stelt voor, om, op het voorbeeld van Saksen, eene Vergadering van geestelijken van alle

{==725==} {>>pagina-aanduiding<<}
gezindten te houden, die de punten zoude vaststellen, waarover het voorbereidend onderwijs zou moeten loopen. Maar meent hij dan in ernst, dat hier te Lande eene dergelijke Vergadering ooit tot een gewenscht resultaat kunne komen? Daartoe zijn er in het Godsdienstige, helaas! te veel partijen, die ieder aan hare begrippen te zeer vasthouden.
De Schrijver ziet hier te minder zwarigheid in, omdat ieder dogma, waartegen eenige gezindte door haren vertegenwoordiger zwarigheid heeft, kan achterwege gelaten worden, vermits de Zondag-school het te kort komende altijd kan aanvullen. Maar op die wijze zal het onderwijs weinig of niet te beduiden hebben en zich hoogstens tot de leer van God, zijne voorzienigheid, de deugd enz. kunnen bepalen.
In het dogma toch van onze verlossing door christus zal de Rabbijn natuurlijk zwarigheid maken, en dit zal dus achterwege gelaten worden. Maar zal dan de partij van den Heer groen daarmede tevreden zijn? Het is, dunkt ons, duidelijk: door Godsdienstig onderwijs op de openbare scholen toe te laten, ontsteekt men een twistvuur, dat niet ligt gebluscht wordt. Om den eenen niet te ergeren, geeft men stof tot ergernis aan den anderen.
Men meene echter niet, dat wij de schoolkinderen zonder eenige opleiding ten goede willen laten. Voorzeker niet. Wij verlangen, dat de schooljeugd leere het ware en het schoone liefhebben en doen wat regt en goed is; dat zij gewend worde aan orde en tucht; dat zedelijke grondbeginselen worden opgewekt; dat in één woord het kinderlijk gemoed worde toebereid, om van de godsdienstonderwijzers, op de Zondags-scholen, op afzonderlijke uren in de week, op Catechisatiën of anderzins, Godsdienstige leiding en daarna meer en meer leerstellig onderrigt ontvangen. Het zaad van Godsdienst in die wèlbereide voren met milde hand alzoo gestrooid, zal voorzeker eenmaal de schoonste vruchten dragen, en de schoolkinderen tot brave, godsdienstige leden van de Maatschappij vormen.
Ofschoon dan ook in dit gewigtige punt van den Schrijver verschillende, achten wij toch het geheele boekje, ook het eerste, wat al te beknopt bewerkte, alsmede het derde gedeelte, der lezing allezins waardig, om de vele nuttige wenken en opmerkingen daarin vervat. De stijl is hier en daar wat gedwongen en duister, en de volzinnen soms al te gerekt. Druk en uitvoering zijn goed.






{==726==} {>>pagina-aanduiding<<}

Leerboek der algemeene geschiedenis. Naar het Hoogduitsch van Dr. C. Werneckr's Lehrbuch der Weltgeschichte für höhere Töchterschulen. Voor jonge lieden van beider kunne bewerkt, door P. Best. Te Amsterdam, bij L.F.J. Hassels. 1849. In gr. 8vo. VIII en 288 bl. f 1-80.

De menschen mogen verschillen in denkwijze over de meerdere of mindere geschiktheid van den een of anderen tak van onderwijs voor de opvoeding der jeugd, ook in den beschaafden stand; eenstemmig toch is hun oordeel over het nut van de beoefening der geschiedenis. De menschelijke geest, die in haar geen vreemdeling is, leeft in het verledene en schept zich, bij het licht zijner kennis, eene toekomst, die de voltooijing van het verledene bevat, en waarin hij zich voelt overgeplaatst. De kennis der wereldgebeurtenissen bevordert en veredelt de gemeenschap en levensëenheid met God: ‘God in de geschiedenis.’ Wie het ontkent, zou blind of dwaas moeten zijn als een man, die lang in een talrijk gezin vertoevende, den invloed en het werken der huismoeder wilde ontkennen. Zoo als uit den gang en de rigting van een huisgezin de geest en zin der ouders gekend worden, omdat het groot geheel de afdruk en uitdrukking is van beider persoonlijkheid, zoo is de Godsregering in de geschiedenis op te merken. Zij bevat de Jaarboeken der Voorzienigheid met betrekking tot onze planeet, en doet die Voorzienigheid beter en grondiger kennen, dan alle stelsels van wijsbegeerte, confessiën en synodale formulieren. De geschiedenis is eene Cateehismns van de werken Gods, door den tijd, bij afleveringen, als van eeuw tot eeuw uitgegeven. Zoo lang de geschiedenis de feiten en uitkomsten der eeuwen bewaart en overlevert, blijft de ervaring van het verledene in kracht, en zoo lang deze door den etherdamp der romantische fantasie zich niet laat bedwelmen, loopt ook de menschheid geen gevaar tot de afgelegde barbaarschheid terng te keeren.
Het is in dien geest, dat wij het verschijnen van onderscheidene leerboeken der algemeene geschiedenis met genoegen zien. Dit getuigt, aan den eenen kant, van den lust, die er bestaat in hare beoefening, en aan de andere zijde, dat er nog mannen gevonden worden, die dezen goeden smaak weten aan te kweeken.
Het werkje, zoo rijk van inhoud als goedkoop van prijs, dat voor ons ligt, werd geschreven door den man, die aan het hoofd staat van de Koninklijke elisabeth-school

{==727==} {>>pagina-aanduiding<<}
te Berlijn. Hij toont in de geschiedenis, als middel van opvoeding, een helder inzigt te hebben. De Vertaler zegt er dit van: ‘De Schrijver heeft, naar het ons voorkomt, de zaak van het juiste standpunt opgevat, en te regt gemeend, dat de grondslag van alle menschelijke vorming de godsdienst moet zijn. Wat in haar geen wortel schiet, wat van haar niet uitgaat, mist het ware levensbeginsel, en kan daarom ook niet duurzaam zijn. Ook het onderwijs in de geschiedenis moet in dien grond geplant zijn, zal het wortel schieten en vruchten dragen. Het moet beginnen met de Bijbelsche geschiedenis en wel met die van het Oude Testament. En inderdaad, de geschiedenis des menschdoms, ons in de Bijbelsche oorkonden opgeteekend, is zoo regt geschikt voor het kinderlijk gemoed, zoo aanlokkelijk, zoo vormend, dat de grootste opvoedkundige voor den jeugdigen leeftijd geene betere stof ter ontwikkeling en vorming kan kiezen, dan deze, die zoo geheel haren grond heeft in het familieleven en met het frissche waas der poëzij overtogen is. Dit zou men een eerste cursus kunnen noemen.
Hieraan verbindt zich, als tweede cursus, zoo eigenaardig de geschiedenis van de groote helden der oudheid. Zij staan als personen het kind veel nader dan de zaken. Alles is ook bij hen, als het ware, nog poezij, en het familieleven is de spil, om welke hunne handelingen zich bewegen. Elke held komt overigens in zijn eigenaardig karakter op den voorgrond: hij is held en mensch. - Eindelijk komen de groote mannen der middel- en nieuwe geschiedenis te voorschijn, bij wie zeker het buitengewone, het poëtische hulsel wegvalt, maar die zich ook weder in een ander treffend licht aan ons vertoonen. Déze kenmerken zich meer door kracht van geest, géne meer door stoffelijke kracht. Het zij daarom den onderwijzer zeer aanbevolen, het onderwijs in de geschiedenis aan te vangen, met levens- en karakterschetsen te geven, en die zoo bevattelijk en vruchtbaar voor verstand en hart te maken als mogelijk is.
Dit een en ander moet als het ware het begin, het voorbereidende van het geschiedkundig onderwijs zijn; het eigentlijk onderwijs in de geschiedenis splitst zich eigenaardig in drie afdeelingen, zoodat in de eerste de Oude-, in de daaropvolgende de Middel- en in de derde de Nieuwere geschiedenis geleerd wordt. Het onderwijs moet nu meer de zaken te voorschijn doen treden en wel zoodanig, dat het aan den leerling duidelijk worde,

{==728==} {>>pagina-aanduiding<<}
hoe de handelingen der volken op den gang der ontwikkeling en beschaving van het menschdom invloed hebben uitgeoefend. Vooral moet bij dit onderwijs niet uit het oog verloren worden, dat het mede strekken moet, om het kinderlijk verstand tot nadenken te brengen, om in het kinderlijk gemoed de overtuiging te vestigen, dat overal de hand der Voorzienigheid, met oneindige, heilige liefde de lotgevallen der volken regelt, opdat op die wijze het gemoed veredeld, de geest beschaafd, het godsdienstig geloof versterkt worde. Daarom behoeft men evenwel niet telkens met de aanmerking voor den dag te komen: ‘hierin ziet gij den vinger Gods,’ of ‘dit is weder een bewijs enz.’ en dergelijke; neen, het geheele onderwijs moet door toon, door voordragt, door inkleeding zoodanig spreken, dat de leerlingen als van zelf geleid worden tot de overtuiging: ‘God is in de geschiedenis der menschheid.’
Wij hebben, na volbragte lezing, alle reden om te getuigen, dat de Schrijver aan zijn programma is getrouw gebleven. Hij vat de geschiedenis diep op, en deelt, wat hij met helderen blik aanschouwt, juist, beknopt en ordelijk mede. Daarenboven maakt hij 't door vingerwijzing, en parenthese, den onderwijzer zeer gemakkelijk; over vele belangrijke zaken en personen uit te weiden.
Er heerscht geen partij of sektegeest in dit werk; zoodat niemand beleedigd wordt of worden kan: tenzij misschien de volstrekt overdraagzame, die geen andersdonkende naast zich duldt.
De Heer best heeft zich verdienstelijk gemaakt met dit uitmuntend leerboek in onze taal over te brengen. Hij heeft meer gedaan dan enkel vertalen. De geschiedenis van ons Vaderland, in het oorspronkelijke slechts ter loops aangestipt, is op eene breede schaal bewerkt. Vandaar, dat het vertaalde boek veertien afdeelingen méér bevat dan het oorspronkelijke, en het ingevoegde maakt met het oorspronkelijke een gesloten geheel uit. De Vertaler heeft zich dus eervol van zijne taak gekweten. Alleen gaf de correctie ons stof tot beklag, daar zij, hier en daar, vooral in de oudere geschiedenis niet naauwkeurig is. Ook treft men misstellingen aan van jaartallen. Doch deze kleine vlekken beletten ons niet, het goed en lofwaardig geheel onvoorwaardelijk aan te bevelen.

h.

j.h.s.






{==1==} {>>pagina-aanduiding<<}

Mengelwerk.

De laatste oorlog in den Punjaub.

Door den hoogleeraar G. Lauts.

I.

Het land der vijf stroomen en zijne bewoners.

Waar, in het Noorden van Hindostan, het Soliman-gebergte tot de reuzenketen van het Himalaija- of Sneeuwgebergte nadert, wordt de Indus, die aan de oostelijke helling van het Himalaija-gebergte is ontsprongen, in zijn noordwestelijken loop door den Indischen Kaukasus gestuit, en tot een zuidelijken loop gedwongen. In dier voege wordt het land door de Seiks bewoond, ingesloten in het oosten en noorden door het Himalaija-gebergte, en in het westen door den Indus, terwijl in het zuiden het gebied eener maatschappij van kooplieden, noordwaarts aan, tot op deszelfs grenzen is voortgeschreden. Deze landstreek bestaat uit hoog liggende gronden, welke uit de Himalaija-keten, die zich tot zeven, acht en negen duizend ellen verheft, als gebergten, bergruggen, en bergkammen in eene zuidwestelijke rigting voortkomen, breedere of smallere dalen bevatten, in welke grootere of kleinere rivieren als woeste bergstroomen zich tusschen steile rotsen henenwringen of over opeengestapelde klippen, bruisend en stortend, zich eenen weg zoeken. Dit bergland voert den naam van Punjaub, het land der vijf rivieren, naar de Jelum, de Genab, de Ravee, de Bejas en de Sutledje, die, allen, voortkomende uit het Himalaija-gebergte, in eene zuidwestelijke rigting het land doorstroomen. Eerst vereenigt zich de Jelum met de Genab, die wat later ook de Ravee in hare wateren opneemt. De Sutledje, die eigenlijk ten oosten van het Reuzen-gebergte haren oorsprong genomen heeft, niet verre

{==2==} {>>pagina-aanduiding<<}
van de bronnen van den Indus, slingert door een bergpas, om zich met de Bejas te verrijken, en haren eigen naam in dien van Gharra te veranderen. Zoo te zamen gevloeid ontmoeten zij de drie andere rivieren, en de stroom, van deze vijf rivieren gevormd, stort zich eerlang in de Indus uit.
In weerwil dier menigte van rivieren en van hare veelvuldige spruiten, zijn er streken in de gewesten of Doabs, waar slechts eene kunstmatige bewatering vruchtbaarheid kan aanbrengen; want de grondgesteldheid is meestal zanderig. Dorre zandwoestijnen of digt met kreupelhout bewassen broekgronden (Jungles) ontmoet het oog in den zomer, waar de lage landen des winters overstroomd worden, en het water, zonder den landbouw dienst te doen, stilstaande poelen vormt.
Hoog in het gebergte is de luchtgesteldheid niet zelden guur en ruw. Al vriest het in de lagere landen des nachts gedurende den wintertijd, dan geven toch de winterdagen eene aangename warmte. In den eigenlijken zomer, die vaak tot in September voortduurt, bezwijkt de Europeër onder eene ondragelijke hitte. Honderd graden fahrenheit is er dan niets ongewoons; de hitte klimt er zelfs tot 110o en 111o fahrenheit.
De voortbrengselen behooren er uit dien hoofde, en tot die van de verzengde en van de gematigde luchtstreek. Mangoes en dadelen, abrikozen en perziken, indigo en suikerriet, tarwe en garst, zijn beurtelings de voortbrengselen van dien bodem, naarmate de hellingen der bergen, of de diepte der dalen er toe gekozen worden. - Van Cashmir spreken wij hier niet, dewijl dit niet eigenlijk tot den Punjaub behoort en in het noordoosten een afzonderlijk dal uitmaakt. Ook in de voortbrengselen en bevolking is het, als hoogst begunstigd, onderscheiden van het gebied der vijf stroomen.
Aan eene sekte uit de Braminen hebben eigenlijk de Seiks hunnen oorsprong te danken. (⋆) Nanak, die in de

{==3==} {>>pagina-aanduiding<<}
tweede helft der 15de eeuw het tooneel der wereld betrad, is haar stichter. Hij wilde de Mohammedanen en de Hindoes in ééne godsvereering, van vijanden zoo als ze waren, tot vrienden vereenigen. Als goeroe (leeraar) trad hij voor beide op met eene zuivere zedeleer, en zijne volgelingen heette hij Seiks. Eene eeuw lang bezielde de geest des vredes de goeroes en hunne volgelingen; doch onder arjunmal trad heerschzucht, en begeerte naar aardsche grootheid, in de plaats van nederigheid. Grooter werd het getal der Seiks, onder diens zoon govind, en krijgshaftig de geest van onafhankelijkheid, die in hen ontwaakte. De lijdzame aanhangers van nanak werden bloedig vervolgd, trokken het zwaard tot hunne verdediging en deden welhaast blijken dat, bij gunstige gelegenheid, de zoo bitter vervolgden, in wraakzuchtige vervolgers zouden veranderen.
Onder een anderen govind, die twee eeuwen na nanak optrad, werd de afscheiding tusschen de Hindoesche kastenleer, zoo wel als die van mohammed, aan de zijde der Seiks, nu veelal ook Singh (leeuw) genoemd, veel scherper geteekend. Van toen af vormden zij een staat, waarin elk man niet alleen tot den wapenhandel was gehouden, maar ook steeds gewapend moest zijn. Allen, die leden van den staat (Khalsa) waren, onder welken naam zekere Theocratie of priesterregering verstaan werd, heetten aan elkander gelijk. De aanvoerders werden door die allen gekozen, en kwamen, tot de behandeling der openbare aangelegenheden, te Omritser te zamen, welke heilige stad eigenlijk aan de hoede der priesters (Akalies) was toevertrouwd. De invoerder dier nieuwigheden, govindsingh, moet beschouwd worden als de eerste Vorst der Seiks. Een getal van 20,000 gewapenden vereenigde hij onder zijne banier. Hij stierf in het begin der 18de eeuw, door treffende rampen ter neder gedrukt en des levens zat.

{==4==} {>>pagina-aanduiding<<}

Nu ontmoeten wij de Seiks steeds gewapend en krijgshaftig, dan eens door de vorsten, die den Koran in de eene, het zwaard in de andere hand voerden, vervolgd, en onder bloedige wreedheden genoegzaam vernietigd; - dan weder, bij de minste verademing, zich zoo plotseling herstellende, als rezen zij op uit den grond. Zoo was, bij voorbeeld, in 1762, de ondergang der Seiks naar het scheen voltooid, toen, op het slagveld van Kos-Rohra, 30,000 hunner, door het zwaard van den vijand, waren omgekomen, de tempel van Omritser door buskruid verwoest werd, en piramiden van doodshoofden, als gedenkteekenen hunner vernieling, werden opeengestapeld. Evenwel was het leger der Khalsa, in den volgenden veldtogt, weldra tot 40,000 aangegroeid, en hetzelfde landschap dat, in 1762, hun bloed had gedronken, werd, in 1763, met het bloed hunner vijanden rood geverwd. - Persoonlijke moed en behendigheid onderscheidden de Seiks, die, allen uitmuntende ruiters, de peesboog en het lontroer met bekwaamheid behandelende, in een gevecht van man tegen man, bij geene andere natie achter stonden, doch bij geregelden strijd, in geslotene orde, en bij krijgskundige bewegingen, steeds te kort schoten. Overvallen en zich te zwak gevoelende, vlogen zij in alle rigtingen uit elkander; overvielen zij-zelve, dan was de landstreek als in een oogwenk uitgeplunderd en naakt, en de vijand zeker, dat het zwakste punt zijner verdediging door de Seiks zou worden ontdekt, om met roer en boog er bliksemsnel op in te stormen, en daarna met de sabel zijne weifelende troepen te verdrijven of neder te houwen.
Maar hunne bevelhebbers of opperhoofden hadden zich tot erfelijke aanvoerders (Sirdars) weten te verheffen. Deze zochten te dikwijls naar behoud of vermeerdering van eigen grootheid, en waren op elkander naijverig. Eenheid en zamenwerking waren dus zelden te verkrijgen, zoodat de Seiks, zonder een algemeenen aanvoerder, die de Sirdars te zamen vereenigde, tegenover een vijand, in geregelden strijd niets vermogten. Door dien naijver was eene vijandelijke splitsing ontstaan, zoodat de Guneija Missul en de Ramgurea Missul steeds gereed waren tegen

{==5==} {>>pagina-aanduiding<<}
elkander te velde te trekken, terwijl de Fyrolapoera en de Allowaija Missuls, elkanders onmiddellijke naburen, tusschen de Bejas en de Sutledje, bijna onophoudelijk het zwaard uit de schede hadden, en de Sirdars der andere landschappen de zijde van dezen of genen der strijdvoerenden hielden. Wat zoude er in zulk een verwarden toestand van de Seiks worden, indien eens eene buitenlandsche magt er met kracht van wapenen gebruik van zocht te maken, tot eigen voordeel?

II.

Runjit Singh en zijne aangroeijende magt.

Toen de oneenigheden in het gebied der Seiks hand over hand toenamen, en- het bestaan van hunne natie en godsdienst met een geheelen ondergang bedreigden; een ondergang zoo veel te gewisser, omdat eene volslagen losmaking der maatschappelijke banden er mede gepaard scheen te zullen gaan - toen werd runjit singh geboren, de man die bestemd was de tweedragt der Sirdars aan zich te onderwerpen, zijne natie met nieuwe veerkracht te bezielen, en den roem der Seiks hooger in top te verheffen, dan vóór hem nog immer was geschied.
Als knaap verloor runjit zijn vader; doch zijne moeder bleef aan het hoofd der Sukker Sukea Missul, en op twaalfjarigen ouderdom huwde hij de dochter van eene eerzuchtige en geslepene vorstin, die niet lang daarna het bewind in handen kreeg van de Guneija Missul. Deze vorstin, suda koenwur, die haren schoonzoon tot het werktuig wilde maken van hare heerschzuchtige ontwerpen, vond in hem een zoo leergierig en bekwaam leerling, dat beiden welhaast in sluwheid en staatskunstenarijen met elkander wedijverden. Nu ontstond er eene worsteling om het oppergebied, die met allerlei kunstgrepen van loosheid werd gevoerd, maar in de overwinning van den leerling over de leermeesteres eindigde. Suda koenwur verloor daarbij hare vrijheid.
Nog was de goede verstandhouding lusschen de sluwe

{==6==} {>>pagina-aanduiding<<}
gebiedster van de Guneija Missul en runjit singh niet verbroken, toen deze alreeds de Sirdars, die benoorden de Sutledje het bewind voerden, als bondgenooten of als overwonnenen, aan zich had onderworpen. Maar terwijl de jonge vorst er op bedacht is, om zijnen invloed ook bezuiden de Sutledje uit te breiden, wordt de krijgsmagt der Mahratten door de Engelschen geslagen en neemt het overschot van dat heer de wijk op den regteroever van de Sutledje. Dit gebeurt in het jaar 1805, en Lord lake, als bevelhebber der troepen van de Britsche Oostindische Maatschappij, is gereed de Mahratten op dat onzijdige gebied te vervolgen. Met bewonderenswaardige voorzigtigheid redt zich runjit uit dien moeijelijken toestand. Zonder de Mahratten te beleedigen of te ondersteunen, weet hij de zaak zoodanig te wenden, dat de ongebeden gasten zijn grondgebied ontruimen. - Het was hem echter niet gemakkelijk, af te zien van zijne ontwerpen tegen de Sirdars, tusschen de Sutledje en de Jumna gevestigd, en eerst vier jaren later zegevierde bij hem de staatkundige wijsheid over de heerschzucht. In 1809 sloot hij met den Britschen gezant metcalfe, te Omritser, een verdrag, waarbij de Engelschen beloofden zich te onthouden van alle bemoeijenis met de landen ten noorden van de Sutledje, en runjit singh daarentegen van alle aanspraak op de landen ten zuiden dier rivier afstand deed, voor zoo verre zij geen onmiddellijk eigendom waren van hem of een der zijnen.
Tijdens het verblijf van den Britschen gezant te Omritser had er een voorval plaats, dat aan den Vorst van Lahore toonde hoe vermogend de krijgstucht was. De dweepzieke onverdraagzaamheid der Akalies barstte los tegen het Mohammedaansche gedeelte van metcalfes gevolg. Een handvol geregelde troepen beteugelt den woesten hoop, en drijft hunne overmagt op de vlugt. Nu wist de Radja van Lahore, wat er noodig was om zich te kunnen meten met troepen aan krijgstucht gewoon, en waarom, tegenover de geregelde magt der Britsche Oostindische Maatschappij, zijn volk, hoe onversaagd ook, niets zoude vermogen. Een man als runjit singh

{==7==} {>>pagina-aanduiding<<}
behoefde niets anders om te doorzien, dat hij zorgvuldig moest vermijden in vijandschap te komen met zulk eene magt, en even zorgvuldig moest trachten te verhoeden, dat die magt zich bemoeide met de aangelegenheden zijner Staten. Op het voorbeeld dier magt, zocht hij, van toen af aan, zijne krijgsmagt op Europeschen voet in te rigten en aan gepaste krijgstucht te gewennen; het inwendig bestuur van zijn rijk aan orde te binden, en zich geregelde inkomsten te verschaffen, om de kosten zijner krijgsmagt te bestrijden, en langs dien weg zijne onafhankelijkheid te verzekeren.
Doch evenmin als aan runjit singh ontgaan was het overwigt, dat, zelfs aan Aziatische krijgsbenden, door Europesche krijgstucht en onderwijs gegeven wordt, - evenmin was aan metcalfe en andere Engelsche bezoekers ontgaan de buitengewone bekwaamheid van den Radjah der Seiks, en hoe hij te eenigen tijde vrij wat gewigts in de schaal zoude kunnen werpen, wanneer eens napoleon bonaparte gevolg zocht te geven aan zijn plan, om de Engelschen in Azië te gaan aantasten. Het was van belang, runjit singh en zijne handelingen geen oogenblik uit het oog te verliezen; maar tevens hem met omzigtigheid te behandelen en hem geene betuigingen van achting en vertrouwen te onthouden.
Het rijk van Lahore, door de Bejas en de Ravee bepaald, en in hetwelk de heilige stad gelegen is, werd de kern van runjits gebied. De Vorst breidde zijn gezag allerwege, doch vooral ten noorden, oosten en westen steeds verder uit. Zelfs verdween langzamerhand de zweem van onafhankelijkheid den Sirdars gelaten, en weldra werd de volstrektste gehoorzaamheid van hen gevorderd, indien zij niet hunne bezittingen wilden verliezen, en zich naar afgelegene oorden gebannen zien, om dáár van geringe leengoederen (Jagheers) te leven, zoo niet van allen aanzien, ten minste van allen invloed beroofd.
Runjits magt werd grooter. De woelingen in Kabulistan, onder de zonen van Shah timur, boden hem daartoe eene gunstige gelegenheid aan. Hij mengde zich in de zaken van Cashmir en maakte zich meester van Attok,

{==8==} {>>pagina-aanduiding<<}
tusschen Afghanistan en Cashmir, welke vesting als de sleutel van Peshawur wordt beschouwd. Hij leed echter ook zware nederlagen, als, in 1814, bij zijnen aanval op Cashmir, en omstreeks denzelfden tijd, in zijne vruchtelooze ondernemingen tegen Peshawur en Moeltan. In 1819 echter was hij in het bezit dier beide steden, en gelukte het hem, het zoo rijke landschap Cashmir te veroveren. - Nu was het gebied tusschen den Indus en het Himalaija-gebergte, in het zuiden begrensd door de Sutledje, aan runjits schepter onderworpen. Alles wat door uiterlijke vormen nog aan het bondgenootschap (Khalsa) der Seiks kon herinneren, werd als uitgediend en verouderd door hem afgeschaft. Zijne magt was gevestigd, en de godsdienst der Seiks moest, zoo wel als hetgeen nog van de republiek was overgebleven, aan die magt worden dienstbaar gemaakt. Hij nam den titel aan van Maharadjah, of vorst der vorsten van den Punjaub.
Eene nieuwe Dynastie had runjit in het leven geroepen. Zou zij duurzamer zijn dan zoo menige vorstengrootheid, welke in Hindostan door de scherpte des zwaards was daargesteld? De veroveraar was ontegenzeggelijk een man van buitengewone bekwaamheden. Maar zouden ook zijne opvolgers in staat zijn de teugels van het bewind met genoegzame klem en kracht te voeren, om op den duur eene zoo krijgshaftige natie te beteugelen, en de aangroeijende magt der Engelschen te wederstaan!? - Doch runjit was nog in de kracht des mannelijken levens: in veertigjarigen ouderdom stond hij daar, magtig en geëerbiedigd, zoo wel binnen'slands als daar buiten; hij oordeelde dus tijds genoeg te hebben, om aan zijne inrigtingen zóó veel vastheid te geven, dat zijne Dynastie bestand zoude zijn tegen alle mogelijke stormen van opvolgende tijden.

III.

De maharadjah Runjit Singh.

Gebeurtenissen, welke in Europa aan den jaren langen krijg een einde gemaakt hadden, noopten mannen vol

{==9==} {>>pagina-aanduiding<<}
eerzucht en strijdlust andere wereldstreken op te zoeken, ten einde aan de drift, die hen bezielde, den teugel te kunnen vieren. Zoo kwamen mannen van bekwaamheid, die onder den Franschen adelaar hadden gestreden, in het rijk van Lahore, alwaar zij den Maharadjah diensten aanboden, naar welke hij sedert lang reikhalzend uitzag. Nog was runjit singh er niet in geslaagd, zijne troepen op Europesche wijze te oefenen, toen, in 1822, allard en ventura aan zijn hof verschenen. De eerste had onder de Keizerlijke Garde van napoleon gediend en was Aide de Camp van den Maarschalk brune, toen deze te Avignon vermoord werd. Ventura had bij de armee van Italië onder eugène beauharnais gestreden. Zij waren den Maharadjah welkom, die aan allard de organisatie der ruiterij, aan ventura die van het voetvolk opdroeg. - Avitabile nam sedert, in het laatste, met veel onderscheiding deel. - Court, die bij de Fransche artillerie had gediend, kwam kort daarna, en de artillerie van Lahore werd door hem op ontzagwekkenden voet gebragt. Later kwamen nog andere Europeërs: steinbach, foulkes en harlan, die, naar hunne bekwaamheden, bij den Vorst in achting rezen en met groote jaarwedden en geschenken begiftigd werden. Vooral allard, ventura, avitabile en court waren uitstekende mannen, die hunnen meester met trouw dienden, en de betrekkingen, welke hij hun toevertrouwde, met ijver vervulden. Ook bleven zij geenszins tot de rol van onderwijzer beperkt, maar hun werd het bevel toevertrouwd over aanzienlijke strijdkrachten, en meermalen het
bestuur opgedragen over gewigtige gedeelten des rijks.
Ook uit de wijze, waarop de Maharadjah van hunne bekwaamheden wist partij te trekken, bleek de juistheid en helderheid van zijn oordeel. Hij achtte hen, raadpieegde hen, maakte gebruik van hunne kundigheden, maar schonk aan geen hunner zijn volkomen vertrouwen, noch liet door een van hen zich beheerschen. Generaal allard evenwel heeft grooter invloed op runjit singh kunnen uitoefenen en werkelijk uitgeoefend, dewijl hij zich steeds meer in de onmiddellijke nabijheid van den Vorst bevond.

{==10==} {>>pagina-aanduiding<<}

De troepen werden bijzonder goed geoefend, en tegen vermoeijenissen gehard, maar men was ook niet gemakkelijk in de keuze der manschappen, die in alle opzigten voor de dienst geschikt moesten zijn. De infanterie kreeg slotgeweren met bajonet en sabel, leerde met snelheid marcheren en met snelheid vuren, hetgeen hen, bij hunne onversaagdheid en moed, in het algemeen deed schatten boven de inlandsche regementen der Oostindische Compagnie. - De artillerie, die ook de bijzondere aandacht van runjit had getrokken, werd door court en steinbach goed georganiseerd, en de kanonniers, die het geschut met vaardigheid bedienden, verdedigden het ook met hardnekkigheid. - Zoo lang allard zich aan het hoofd der ruiterij bevond, trok deze goede vruchten van het Europeesch onderwijs, maar als zijn toezigt eenigen tijd ontbrak, ging het geleerde ook weder verloren. Zij miste dan het goede, dat zij had aangeleerd, en het goede dat haar vroeger onderscheidde.
Hoezeer deze hervormingen door de Engelschen met leede oogen aanschouwd werden, behoeft wel niet gezegd te worden; want zij moesten inzien, dat eene op Europesche wijze geoefende heermagt, onder aanvoerders als de Maharadjah en zijne veldheeren, gesteund door den krijgshaftigen aard zijner onderdanen en de velerlei hulpmiddelen, die runjit zich had weten te scheppen, ook voor de Britsche oppermagt geducht kon worden. De Engelschen lieten echter niet na den vorst met groot vertoon van achting en vriendschap te behandelen. - Van zijnen kant wist de Maharadjah hoe vele voormaals magtige vorsten van Britsche aalmoezen of jaargelden leefden, of, als stedehouders der Compagnie, hun rijk voor den vreemdeling moesten uitzuigen. Hij bleef dus steeds op zijne hoede en wist hun de gelegenheid te benemen, hetzij regtstreeks of zijdelings, zich met zijn inwendig bestuur te bemoeijen. Zoodra hij, bij voórbeeld, vernam, dat de Ameers van Scinde, onder Britsche bescherming waren overgegaan, gaf hij zijne onderneming tegen Shikarpore op, zonder het minste ongenoegen te laten blijken.
In het najaar van 1831 had er eene plegtige bijeen-
{==11==} {>>pagina-aanduiding<<}
komst plaats aan de oevers van de Sutledje, tusschen den Britschen Gouverneur-Generaal en den Maharadjah, waarin van weerskanten werd gewedijverd in vriendschapsbetuigingen en dienstaanbiedingen; doch waarbij geen van beide door de houding van den ander zich liet verschalken.
De Engelschen, vreezende den invloed van Rusland in Perzië, en dat het langs dien weg tot in Afghanistan mogt zoeken door te dringen, hadden zich meester gemaakt van Herat, en waren, in Kabul en in Kandahar, zeer werkzaam om het bewind te doen overgaan in handen van mannen die op hunne wenken vlogen. Zoo werd runjit, wiens rijk daar aan paalde, in die aangelegenheden gewikkeld, en hij liet zich overhalen om met de Engelschen en Shah soejah, in 1838, een verdrag te sluiten, waardoor hij zich de handen bond, niet meer naar aanleiding der tijdsomstandigheden handelen kon, en zich tot eene ondersteuning verpligtte, die hem zonder twijfel later heeft leed gedaan. Zeker is het althans, dat de Maharadjah, wanneer hij, na den noodlottigen afloop van den Britschen krijgstogt in Afghanistan, van die omstandigheden partij had mogen of willen trekken, aan de Britsche oppermagt in Hindostan eene wonde kon hebben toegebragt, die, al ware zij niet ongeneeslijk, dan toch, voor een aantal jaren, het gezag over de vorsten en volken van Azië zou hebben verlamd.
Was de toetreding tot het verdrag van 1838, aan de zijde van den Maharadjah voortgesproten uit een gevoel van ligchamelijke verzwakking en nadering des doods? Kwam zij voort uit de bewustheid dat, bij zijn overlijden, zijne opvolgers tegen de Engelsche magt niet zouden zijn opgewassen, en wilde hij zich reeds vooraf van de vriendschap der vreemdelingen voor zijn rijk vergewissen? Van een man, zoo helder van doorzigt, als runjit zich steeds had getoond, is dit naauwelijks te veronderstellen. Men meent, het er in allen gevalle voor te moeten houden, dat zijne toetreding tot de bepalingen van dat verdrag, ten aanzien van Afghanistan, en de waarborging der troonsopvolging in regte lijn in het geslacht van den Vorst

{==12==} {>>pagina-aanduiding<<}
van Lahore, door de Britsche Oostindische Maatschappij, eene stellige afwijking inhoudt van de staatkunde, door dien vorst sedert meer dan dertig jaren jegens den vertegenwoordiger dier Maatschappij in Indië gevolgd. Enge banden had runjit met den Gouverneur-Generaal steeds vermeden, en alle aanleiding om zich met het binnenlandsch bestuur van zijn rijk te bemoeijen, had hij steeds zoeken af te snijden. - Bij dat tractaat echter volgde hij een zoo verschillende gedragslijn, dat 't ten uiterste in hem moet bevreemden. Aan de eene zijde stelde hij zich buiten staat, den Engelschen een welligt onherstelbaren slag toe te brengen, en aan de andere zijde verbond hij zich tot opvolger te nemen een zoon ongeschikt om dien last te torschen, terwijl zijn kleinzoon, een hoopvol jongeling, van zich verwachten liet, dat hij de voetstappen zijns grootvaders zoude drukken! Geen tractaat kon, in de gegevene omstandigheden, voordeeliger zijn voor de Britsche belangen, dan dat van 1838.
De Maharadjah van den Punjaub overleed in den zomer van het daaraan volgende jaar. De man, die voor de Engelschen te allen tijde een gevreesde nabuur was geweest, stierf nog geen volle 59 jaren oud! - Hij was een liefhebber van pracht, zoo in eigene kleeding als in de kleeding van die hem omringden, bij plegtige gelegenheden, wapenschouwingen en andere feesten. Dan deelde hij rijke geschenken uit, die, onder anderen, naar men wil, bij het huwelijk van zijn kleinzoon, in 1857, een millioen guldens te boven gingen. Overigens was hij in kleeding en leefwijze eenvoudig, doch gaf zich, met eenige vertrouwden, gaarne toe in vermaken van grove zinnelijkheid.
Van koelbloedige wreedheid, anders bij Oostersche vorsten niet vreemd, wordt runjit singh door niemand met grond beschuldigd. Nooit heeft zijne staatkunde eenen tegenstander met den dood gestraft, of door sluipmoord uit den weg geruimd: voor Azië gewis een buitengewone lof in een beheerscher. Boven de meeste vooroordeelen zijner landgenooten verheven, kan hij tevens, èn in werkzaamheid èn in zucht tot regtvaardigheid jegens zijne onderdanen, menig hooggeprezen Europeesch vorst ten voorbeeld worden gesteld.

{==13==} {>>pagina-aanduiding<<}

De krijgsmagt van Lahore wordt, op het einde van zijn leven, geschat op ongeveer 50,000 man infanterie, de artillerie op 400 stukken kanon en werpgeschut, en even zoo veel draaibassen; de sterkte der ruiterij is min goed bekend, maar zal van 15,000 tot 20,000 paarden bedragen hebben. De slingeraars, die tot de Akalies behoorden, en andere ongeregelde troepen, zullen hetzelfde getal manschappen hebben uitgemaakt; daarenboven konden de hulptroepen, door de leenmannen te leveren, nog 50,000 tot 40,000 man bedragen.
Het rijk, dat runjit singh zijnen erfgenaam naliet, bestond uit:
1o. den Punjaub, tusschen den Indus, de Sutledje en het Himalaija-gebergte ingesloten;
2o. de distrikten op den zuidelijken oever van de Sutledje;
3o. de bergvlakte van Cashmir, met de daaraan sluitende zuidoostelijke bergstreken;
4o. de distrikten bewesten den Indus, zijnde a. het landschap Peshawur, en b. de landen tusschen den Indus en het Soliman-gebergte.
De Maharadjah moet hoogst aanzienlijke schatten hebben nagelaten, niet enkel in kostbaarheden, maar ook in goud en zilver. Ofschoon de verhalen zeer ver uiteenloopen, en het berigt, dat hij, aan baar geld, omstreeks honderd millioen guldens zou hebben verzameld, waarschijnlijk vergroot is, wordt toch zijne nalatenschap vrij algemeen op ruim honderd tot honderd en vijftig millioen guldens geschat. Hoofdstellen, zadels en kleeden voor zijne paarden en olifanten, schitterend van kostbare edelsteenen, zoo wel als kleedingstukken, voor groote gelegenheden, hadden millioenen guldens gekost. Eéne' kostbare diamant, welke hij een ander vorst had ontnomen, wordt gezegd twaalf millioen guldens waard te zijn.

IV.

De onmiddellijke opvolgers van Runjit Singh. verdeeldheden, woelingen en verzwakking van het rijk.

De groote runjit singh werd door zijn oudsten zoon

{==14==} {>>pagina-aanduiding<<}
kurruk singh gevolgd. Deze was zwak van geest en ligchaam, doch de eerste minister, hem door zijnen vader nagelaten, was daarentegen een man van uitstekende geestvermogens. Een broeder van kurruk was shere singh, die als krijgsman niet onberoemd was. Julep singh, een pas geboren wicht, ging ook door voor een zoon van runjit, ofschoon die betrekking door velen betwijfeld wordt. Boven vader en oom muntte uit nonhal singh, oudste zoon van kurruk, een negentienjarig jongeling, vol geestkracht, moed en bekwaamheid, bovendien bij de natie bemind.
Even als deze vier nazaten van den stichter van het Lahoorsche rijk hier behooren genoemd te worden, komen nog in aanmerking de Groot Vizier of eerste Staatsdienaar radjah dijan singh, een man van groote bekwaamheid die, jaren achtereen, zijn meester met trouwe had ter zijde gestaan. Zijn zoon hira singh een waardig leerling van runjit en dijan. Des eersten staatsdienaars oudere broeder, golab singh, onderscheidde zich als een man bedaard, voorzigtig, geduldig en vasthoudend aan eens gevormde plannen, zeer eerzuchtig en die als krijgskundige in aanmerking kwam. Soesjit singh, een jongere broeder van dijan singh, was om zijne ridderlijke dapperheid bij 't leger zeer in aanzien. - Dit geslacht behoorde niet tot de Seiks, maar tot de Raipoeten en dus tot de Hindoes.
Ziedaar de mannen die geroepen waren of zich-zelven geroepen achtten, om in de lotgevallen, welke de Punjaub te gemoet ging, eene rol te spelen. Niet het minst werkzaam waren daarbij de Engelschen, openlijk of bedekt, door opstokerij of door omkooping. Desniettemin was de gezigteinder voor de Britsche belangen geenszins helder.
Overal verwikkelingen, heimelijke tegenstand of openbare opstand in Britsch-Indië en de streken sedert weinige jaren door geweld van wapenen te onder gebragt. In Afghanistan moesten de Engelschen het zwaard voeren en waren niet altijd zegevierend; de Ameers van Scinde waren het juk moede; in Raipoetana en na-
{==15==} {>>pagina-aanduiding<<}
burige landschappen hadden oproerige bewegingen plaats. - En in den Punjaub? - Nonhal singh had, met de hulp van dijan singh, zijnen vader onttroond, en eerzucht en haat tegen de Engelschen waren bij hem twee even magtige drijfveren, om het zwaard aan te gorden, en de leiding op zich te nemen der heervaart aan alle kanten tegen de Europesche onderdrukkers voor te bereiden, waartoe hij over een goed geoefend leger en eene wel voorziene schatkist te beschikken had. Terwijl in dier voege een dreigend onweder in het noorden zamenpakt, om zich van het Himalaija-gebergte, met verwoestend geweld, naar het zuiden te wentelen, en met alvernielend bliksemvuur het Britsche gebied van Hindostan in laaije vlammen te zetten; terwijl die orkaan aan den gezigteinder groeit en elk oogenblik dreigt los te barsten - sterft (den 7den van Slagtmaand 1840) de, naar ziel en ligchaam zwakke kurruk singh. Als Maharadjah doet nonhal singh op den 9den dier maand zijne intrede in Lahore. (⋆) Eene balk van de poort laat, op het oogenblik, dat hij er doorkomt, los, stort op den jongen koning en zijn' olifant neder en verwondt
hem doodelijk. Dienzelfden dag is de zon van nonhal singh, welke, met een zoo schitterend licht boven de kimmen was gerezen, in eene bloedroode wolk onherstelbaar ondergegaan. De dood van den jongen koning heeft het gevaar van een oorlog met Lahore grootelijks verminderd: ziedaar de kreet, welke aan de Engelsche dagbladen in Indië ontglipte. Voor den Punjaub was die dood een ramp, zwanger van onafzienbare gevolgen. Het overlijden van kurruk singh, meer nog dat van nonhal singh, is tot heden met een digten sluijer bedekt gebleven. - Wij zullen niet wagen naar de oorzaken te gissen. - De Seiks zagen zich eensklaps beroofd van den vorst, in wien zij runjet singh, als verjongd, meenden te kunnen begroeten.
Nu begonnen alle kunstenarijen der staatkunde onbeschroomd haar spel te spelen. Dijan singh zocht shere

{==16==} {>>pagina-aanduiding<<}
singh op den troon te plaatsen, doch alzoo de Engelschen bij het verdrag van 1838 de opvolging in de regte lijn der nakomelingen van runjit hadden gewaarborgd, was het oogenblik gunstig om zich in zaken van den Punjaub te mengen. Dewijl nonhal geene kinderen had nagelaten, ondersteunden zij de partij van kurruk's weduwe, die voorgaf dat nonhals weduwe, aan de kinderschoenen nog niet ontwassen, zwanger was. Die partij moest echter het onderspit delven. Shere singh werd in Februarij 1841 ten troon verheven, doch de troepen die hem de kroon hadden verzekerd, werden oproerig tegen dien vorst, maakten zich aan plundering van Lahore schuldig, en zwoeren den dood aan de Europesche officieren. Foulkes werd te Mondie wreedelijk vermoord en ford stierf te Peshawur, ten gevolge der ondergane mishandelingen. Bijna al de Europesche officieren verlieten eerlang den Punjaub. - Zou hier geen vreemde invloed zijn werkzaam geweest? - Maanden lang woedde een toomeloos soldatengeweld.
Toen de zaken in den Punjaub een weinig tot bedaren kwamen, meende shere singh zich het best op den troon van Lahore te kunnen vestigen, door toegevendheid jegens de Engelschen te betoonen. Op die wijze kregen dezen gelegenheid om de nederlagen, in Afghanistan geleden, te herstellen en op het bloedigst, zelfs tegen weerlooze vrouwen en zuigelingen, te wreeken. Naauwelijks was de Gouverneur-Generaal ellenborough schijnbaar daarin geslaagd, of hij versterkte de Britsche magt bezuiden de Sutledje en aan de oevers van den Indus.
Shere singh geeft zich over aan allerlei ongebondenheden, en wordt bovendien verdacht van partijdigheid voor de Engelschen. Eene zamenzweering vormt zich tegen hem. Bij eene wapenschouw, ter gelegenheid van zeker feest, wordt hij, op den 15den September 1843, openlijk vermoord; ook zijne kinderen deelen in dat lot, en zelfs dijan valt als het slagtoffer van eenen militairen opstand, dien hij-zelf had aangemoedigd, zoo niet zelf op touw had gezet. Maar de zaamgezworenen hebben aan hira singh niet gedacht. Ofschoon ook hij aan het

{==17==} {>>pagina-aanduiding<<}
eedgenootschap niet vreemd was, verneemt hij naauwelijks zijns vaders dood of zoekt dien te wreeken. De beide aanvoerders van den opstand ajeet en lena komen om, terwijl de rampzalige hoofdstad op nieuw het tooneel is van een bloedbad. Even als door de oorspronkelijke zamenzweerders wordt julep singh, naauwelijks vier jaren oud, als Maharadjah uitgeroepen en hira neemt de teugels van het bewind op als Regent en Vizier.
Hoezeer hira een man was van bekwaamheid en ijver, bleven eensdeels de gevolgen zijner eigene daad niet uit, doordien hij, uit wantrouwen, zich aan den moord zijns ooms soesjet singh schuldig maakte, en anderdeels de soldaten overmoedig en ongehoorzaam werden, dewijl zij geleerd hadden, dat eigenlijk zij de vorsten aanstelden en weder ontsloegen. Niet lang duurde het, of men wilde hira uit den weg ruimen. Hij sneuvelde met het zwaard in de vuist; ook werd zijn opvolger weldra vermoord.
Bij de bandeloosheid, waarin het krijgsvolk verkeerde, meende men in een oorlog tegen de Engelschen eene uitkomst te zien. Het zou der natie, zoo zeer tegen de vreemdelingen verbitterd, genoegen geven, bovendien voor het bewind gunstiger stemmen, en aan het krijgsvolk bezigheid en afleiding verschaffen. Welligt, zoo dacht men, ware daardoor ook de krijgstucht weder te herstellen. Aldus oordeelden de opperhoofden der Seiks, die tevens dachten aan de teleurstellingen en verliezen der Engelschen in de laatste jaren. - Deze, van hunne zijde, achtten zich van die verliezen genoegzaam hersteld, hielden de krijgsmagt van Lahore door tweespalt en opstanden voor ontzenuwd en verdeeld, en meenden dat de tijd gekomen was, om zich in het rijk, door runjit singh tot eene groote hoogte van magt en eenheid opgevoerd, als oppermagtig te doen gelden.


{==18==} {>>pagina-aanduiding<<}

V.

Oorlog tegen de Engelschen in 1845 en 1846.

Slag bij Moedkie, den 18 dec. 1845. Slag van Ferozesjah, den 21 en 22 dec. 1845. Slag bij Aliwal, den 28 jan. en slag bij Sobraon, den 10 febr. 1846.

Na eenige weifelingen en aarzelingen, dwongen de troepen den Durbar (Rijksraad) tot het aanvangen van den oorlog. De Seiks trokken op twee plaatsen tusschen Ferozepore en Lodiana over de Sutledje, namen eene legerplaats in ten z.o. van de eerste plaats en breidden zich verder oostwaards uit. Op den 18den December 1845 had een treffen plaats bij Moedkie. De Engelschen, aangevoerd door Generaal Sir h. gough, telden ruim 3,000 paarden, in het geheel 15,000 man, waarvan een derde Engelschen. De Seiks rukten aan met ruim 15,000 man te voet en 10,000 ruiters. Een aanval op deze ruiterij, wierp haar overhoop, en deed, met hulp van eene veldbatterij, haar het slagveld ruimen. Nu rukt de Britsche infanterie, door de artillerie voorafgegaan, tegen de Seiks op. Dezer infanterie en artillerie houden beide stand, en beantwoorden uit geschut en klein geweer het vuur hunner vijanden met onverschrokkenheid. De in Hindostan zoo gewone bajonet-aanval van de Engelsche zijde dwingt de Seiks tot wijken, die echter langzaam en in orde terugtrekken, en hunnen aanvallers steeds eene dreigende houding blijven aanbieden. Tot in den nacht duurt de strijd; de Engelschen behouden het slagveld, maken 17 stukken geschut buit, maar geen krijgsgevangenen, en verliezen, onder 900 dooden en gekwetsten, een aantal officieren, terwijl negen hoofdofficieren buiten gevecht worden gesteld. De Engelschen hadden een vijand ontmoet, die, hoewel de ruiterij der Seiks zich ellendig had gedragen, hun veel geduchter tegenstand had geboden dan zij gewoon waren te ontmoeten; een vijand die hun ontzag inboezemde.
Het kamp door de Lahoorsche troepen, reeds dadelijk nadat zij de Sutledje waren overgetrokken, te Ferozesjah

{==19==} {>>pagina-aanduiding<<}
aangelegd, was door hen voortdurend versterkt, toen de Engelschen, na onderscheidene korpsen tot zich getrokken te hebben, hen drie dagen, na het gevecht bij Moedkie, kwamen aantasten. - De Gouverneur-Generaal Sir harry hardinge voerde onder Generaal gough eene der divisiën aan, voorts waren de Generaal-Majoor gilbert en Sir harry smith, Sir john litter, Kolonel walace en Luit.-Kolonel harriot, de aanvoerders onder den Opperbevelhebber Sir h. gough. Men rekende de Britsche armee op 20,000 man infanterie, ruim 4,000 man kavallerie en 1,500 man artillerie, te zamen ongever 26,000 man; waarvan 8,000 Europesche manschappen en officieren. - De aanvoerders der Seiks waren tai singh en sham singh, die in de versterkte legerplaats geen 30,000 man bijeen hadden. Buiten deze hadden de overigen, 20,000 sterk, meest ruiterij, zich op eenigen afstand gelegerd. - Ook nu waren door de Seiks geene pogingen aangewend om het zamentrekken der Britsche troepen te bemoeijelijken.
Door de oprukkende artillerie werd de aanval geopend, en door de infanterie échelonsgewijs ondersteund. Dewijl in het kamp zware stukken, zelfs enkele 32 ponders, in batterij stonden, droegen deze stukken veel verder dan het Engelsche vuur, en werd daardoor in de gelederen der aanvallende infanterie groote verwoesting aangerigt. Dapper was de aanval met de gevelde bajonet, maar ook de verdediging was niet minder onverschrokken. Eindelijk drongen de Engelschen in het versterkte kamp, maar de vijand deed nu zijne mijnen springen, die, met donderende slagen, waar zij uitbarsteden, alles het onderste boven wierpen. Echter handhaafden zich de Engelschen binnen de vijandelijke verschansingen, doch werden in hun voortrukken door den niet ontmoedigden vijand bedwongen. Aan den linker vleugel was het den aanvallers niet gelukt, binnen de versterking te komen, in weerwil van den hardnekkigsten aanval, bij welken het 62ste regement twee derden zijner officieren en een derde zijner manschappen verloor.
De troepen, in het vijandelijke kamp doorgedrongen,

{==20==} {>>pagina-aanduiding<<}
bragten er een allerhagchelijksten nacht door, verstoken van rust, van voedsel en bijkans van water. Ook lieten de Seiks niet na, hen met het geschut te bestoken. Buiten het kamp waren de inlandsche troepen meestal ontmoedigd, en had de artillerie geene amunitie meer. Het geheel van den toestand der Britsche troepen was dien nacht treurig, en het vooruitzigt, bij den naderenden dag, niet geschikt om den moed op te wekken.
Toen de dag van den 22sten December aanbrak, was die toestand zoo ongunstig, dat de kavallerie werd afgezonden in de rigting van Ferozepore, om den terugweg naar die vesting open te houden. Een groot deel van het geschut, dat bij gebrek aan het noodige, geen dienst meer kon doen, trok af in dezelfde rigting. Evenwel poogden de bevelhebbers de verstrooide troepen, buiten bereik van het vijandelijk geschut te herzamelen. De Generaal gough plaatste zich voor den regter vleugel, Sir h. hardinge voor den linker, en in den stormpas voerden zij hunne dapperen aan. Zij hadden een even dapperen vijand voor zich, wiens geschut dood en verwoesting verspreidde in de gelederen der aanvallers. - Achter het front van deze en over eene groote uitgestrektheid werd intusschen de verwarring onder de Britsche troepen al grooter. De Sipayers rekenden den slag verloren, en verdrongen elkander, met achterlating van alles, op den weg naar Ferozepore, en toen op dit oogenblik de Sirdar tai singh, aan het hoofd der Punjaubees, die buiten het verschanste kamp waren, kwam opdagen en op het slagveld verscheen, werd de verwarring algemeen. Alles vlugtte naar den kant van Ferozepore. Sir h. gough verloor geen oogenblik zijne bedaardheid. Op nieuw zocht hij zijne infanterie te herzamelen, om dezen vijand weerstand te bieden. Zij hield stand en trok dien vijand met geveld geweer te gemoet. Die laatste wanhopige poging werd boven verwachting met goeden uitslag bekroond. Toen tai singh de onverschrokken houding der Engelschen zag, wankelde hij. De Sirdar staakte zijn marsch, deed het vuur zwijgen, gaf bevel tot den terugtogt, en ruimde

{==21==} {>>pagina-aanduiding<<}
lafhartig het veld. De zege was niet meer twijfelachtig toen hij, als een bloodaard en verrader zijns vaderlands, bevel gaf tot den aftogt. Het Britsche leger was nu niet alleen gered; maar, vermits de Seiks het versterkte kamp mede ontruimden, bleef ook de overwinning geheel aan de Engelschen. Zij hadden echter zooveel geleden, dat zij het niet waagden, de Seiks te verontrusten, die nog acht dagen dezelfde stellingen inhielden.
Na een zoo bloedigen slag is het verlies van 700 dooden en 1700 gekwetsten, dat van de Britsche zijde werd opgegeven, gering te noemen. In geene verhouding daartoe stond het aanmerkelijk verlies aan officieren, dat 115 bedroeg; 37 Europesche officieren, waaronder Kolonel wallace, waren gesneuveld, en 78 gewond. (⋆) Het verlies aan de zijde der Punjaubees is niet met juistheid bekend.
Aan de beide zijden trachtte men nu versterkingen aan zich te trekken; vooral de Engelschen deden daartoe wat zij vermogten. Intusschen bewogen de Seiks zich in de rigting van Lodiana en bedreigden die stad. Zelfs bewesten Ferozepore vertoonden zij zich, op den zuidelijken oever van de Sutledje. Een weinig rugwaarts van het terrein, waar, op den 21sten en 22sten December, zoo bloedig was gestreden, hadden zij te Sobraon een bruggenhoofd aangelegd en behoorlijk versterkt. Aan dien kant hadden ook vele schermutselingen plaats, wier uitkomst echter weinig beteekende. Daar runjoer singh meer troepen tusschen Durmkote en Lodiana bijeen bragt, werd Sir h. smith gelast die plaats te ontzetten. Hiertoe opgetrokken, ontmoette hij op den 21sten Januarij 1846 de troepen van den Sirdar, doch hunne overmagt was zoo groot, dat hij zich gelukkig mogt rekenen, Lodiana, hoewel niet zonder een beduidend verlies, te bereiken. Zijne bagaadje viel in de magt des vijands. Generaal smith, zijne manschappen met eenige oprukkende troe-
{==22==} {>>pagina-aanduiding<<}
pen-afdeelingen vermeerderd hebbende, besloot den 28sten tot den aanval. Hij had toen 9,000 man infanterie, 5,000 paarden en 36 vuurmonden onder zijn bevel. De Sirdar runjoer had niet, zoo als de Engelschen meenden, eene rugwaartsche beweging aangevangen, maar was, in plaats van het den Engelschen lastig te maken en hunne vereeniging te beletten, de rivier genaderd, om aan versche troepen gelegenheid te geven zich bij hem te voegen. Zoo kreeg hij 24,000 man en 68 stukken bijeen. Het kamp, aan de Sutledje gevormd, hadden de Seiks verlaten, en de vijanden ontmoetten elkander bij Aliwal tusschen Durmkote en
Lodiana. Op een gunstig terrein ontwikkelde zich de Engelsche magt. Aan haren regter vleugel en in het centrum, waar Aliwal was gelegen, weerstonden de Seiks den schok niet der aanstormende infanterie, door kavallerie en geschut ondersteund, hoezeer ook van hunne zijde de donder van het kanon den aanvallers niet weinig schade toebragt. Aan den regtervleugel der Seiks werd echter met groote hardnekkigheid gestreden. De infanterie week geen duim breed, en zelfs toen de rijdende artillerie opening aan opening in hunne gelederen maakte, kenmerkte zich hunne verdediging door de onversaagdste heldhaftigheid. Doch ook aan dien kant moesten de Punjaubees wijken. Zij werden tot aan en in de rivier gedreven. Aan den regter oever poogden de Seiks zich te herzamelen, doch hun geschut was in 's vijands bezit.
Het verlies, door de Engelschen den 21sten Januarij geleden, is niet opgegeven; dat van den 25sten was ongeveer 600 man buiten gevecht, waaronder 29 Europesche officieren. Aan de zijde hunner vijanden was het verlies in hooge mate belangrijk, omdat zij niet alleen hun geschut, legertros en mondvoorraad hadden verloren; maar ook, ten gevolge van die nederlaag, al de plaatsen omstreeks Durmkote en Lodiana moesten verlaten. Zoo kwam alle vrees voor hunne strooptogten of overvallen aan die zijde geheel op te houden. Inderdaad was deze overwinning de eerste door de Engelschen in dien veldtogt behaald; het was de eerste maal dat de weife-
{==23==} {>>pagina-aanduiding<<}
lende schaal naar hunne zijde oversloeg. Die zege door Sir harry smith bevochten, gaf nieuwen nadruk en klem aan het gezag der Oostindische Compagnie, over de zoogenoemde Bergstaten der onder Britsche bescherming staande Seiks. Weinig scheelde het, of zij waren opgestaan en hadden hunne magt gevoegd bij die van Lahore.
Te Lahore kwamen, met de ongunstige tijdingen van Aliwal, uit andere deelen des rijks berigten van oproerige bewegingen. Ook de armee onder den Sirdar tai singh was door de nederlaag van Aliwal ontmoedigd. Dringend aangezocht, om, eindelijk deel aan den oorlog te nemen, kon golab singh zijne tot nu gespeelde rol niet langer voortzetten. Hij kwam te Lahore en liet zich de waardigheid van eersten Minister opdragen. In plaats evenwel van tot oorlog te drijven, ried hij tot vrede, en dien ten gevolge werden den Gouverneur-Generaal voorstellen gedaan. Deze scheen er naar te luisteren; doch meerdere troepen en belegeringsgeschut kwamen het Engelsche heer versterken, en Sir harry hardinge, de overwinning nu als zeker beschouwende, brak de onderhandelingen af. Deze tijding veroorzaakte groote bekommering in de hoofdstad van den Punjaub; doch bij het krijgsvolk deed zij de moedeloosheid wijken: het leger besloot alle krachten in te spannen, om te overwinnen of te bezwijken met eer.
De 10de Februarij 1846 werd bepaald tot den aanval op de versterkte legerplaats van Sobraon, een weinig beneden de zamenvloeijing van de Bejas met de Sulledje, waar de Seiks eene brug over de rivier hadden geslagen. Het kamp was goed versterkt, met 67 stukken en eenige draaibassen gewapend, en van eene talrijke bezetting voorzien. Aan de regterzijde der rivier waren batterijen met 30 à 40 stukken, behalve de draaibassen, opgesteld. De gezamenlijke sterkte bedroeg 37,000 man doch het geschut was veel ligter dan vroeger en werd meestal door nieuw en ongeoefend volk bediend. In dat opzigt was het heer der Punjaubees veel minder geducht dan in den strijd bij Ferozesjah.
De Britsche armee onder Generaal gough vormde

{==24==} {>>pagina-aanduiding<<}
eene halve maan rondom die legerplaats; de regtervleugel stond onder Generaal smith, de linkervleugel onder Generaal dick; beide leunden aan de Sutledje. Het centrum was onder de bevelen van Generaal gilbert. - De reserve medegerekend, was het Engelsche leger even sterk in manschappen als dat der tegenpartij; maar het was veel sterker in materiële middelen, met zijne batterij congrevische vuurpijlen en omstreeks 100 stukken geschut; alle uitmuntend bediend.
Eerst toen des morgens het vuur aanving, ontwaarden de Seiks dat het een bloedige dag zoude worden. De Britsche granaten en vuurpijlen deden veel schade in hunne legerplaats, terwijl hun geschut, spelende over een veel ruimer veld, reeds daardoor minder kwaad deed, maar vooral weinig uitrigtte door de onbedrevenheid der kanonniers. Dat bespeurende, staakten de Seiks het vuren uit hun geschut, in de verwachting het weldra met meer vrucht te gebruiken. Na een uur of drie te hebben gekanonneerd, zweeg het zware geschut der Engelschen uit gebrek aan amunitie. - De uiterste divisiën van den Britschen linkervleugel openden toen den aanval, doch werden met koelbloedige dapperheid ontvangen. Nabij de verschansing maait het geschut en het klein geweer der Seiks de aanvallers weg. Zeven regementen geraken eindelijk binnen de verschansing. Hun wordt versterking gezonden, en zij houden er stand. Ook de Generaals gilbert en smith doen nu met de bajonet een aanval op de sterkte. De bevelhebbers en officieren zijn overal waar het gevaar dreigt, en de inlandsche soldaat wedijvert met den Europeschen in volharding. Ook hunne vijanden onderscheiden zich op nieuw door verachting des doods en zelfopoffering; officieren en soldaten wedijveren in bovenmenschelijke inspanning van kracht. Slechts de opperveldheer tai singh, zoodra hij de vijanden binnen de verschansingen ontwaart, wordt kleinmoedig en neemt schandelijk de vlugt. Op de wallen staan de Seiks onbewegelijk tegen de voortrukkende Britten; binnen de wallen wijkt geen man voor den aanstormenden vijand. De troepen van Generaal dick

{==25==} {>>pagina-aanduiding<<}
hebben een woedenden kamp vol te houden en worden tot staan gebragt; die van Generaal gilbert worden herhaaldelijk terug geworpen. - In dit hagchelijke oogenblik slaagt de Generaal-Majoor thackwell er in, met zijne dragonders langs een anderen weg binnen de verschansing te dringen. Nu wendt zich de kans ten voordeele der Engelschen. Ook hunne veldstukken nemen deel aan den strijd. De Seiks worden allen naar de brug gedrongen, doch de Sirdar sham singh had, om den zijnen geene keuze te laten dan tusschen de overwinning en den dood, een vak der brug doen wegnemen. Wie niet door der Engelschen zwaard of lood vergaat, smoort in de wateren van de Sutledje!
Van de overwinnaars sneuvelen twee hoofd-officieren, waaronder Generaal dick; negen hoofd-officieren zijn gewond, onder dezen Generaal gilbert. In het geheel zijn buiten gevecht 156 officieren en ruim 2,200 manschappen. Van de Seiks rekent de een 9,000, de ander 13,000 man buiten gevecht. Maar al hunne vuurmonden, oorlogsbehoeften en standaarden, in het kamp aanwez ig vallen den Engelschen in handen.

VI.

Vernedering en verbrokkeling van het rijk van den Punjaub, woelingen gevolgd door schijnbare kalmte.

Het rijk der vijf stroomen, die schepping van runjit singh, lag thans aan de voeten des gebiedvoerders van eene Europesche Handelmaatschappij. Dat rijk, weinige jaren te voren nog door de Engelschen met ontzag behandeld, ja gevreesd, hing thans van hunne genade af. Wederom had het geluk den stoutmoedige begunstigd. De dappere houding, door de Engelschen op den 22sten December 1845, te Ferozesjah tegenover tai singh aangenomen, was destijds niet enkel het behoud geweest huns legers; maar had hun tot de zege geleid: een zege, die het rijk van den Punjaub in hunne handen stelde.

{==26==} {>>pagina-aanduiding<<}

Drie dagen na de overwinning van Sobraon ging Sir h. hardinge met het voornaamste gedeelte der Britsche strijdkrachten over de Sutledje, en toen de Britsche vlag zich den volgenden dag voor Kussoer vertoonde, gaf deze plaats zich over. - Trokken de Engelschen nu op tot eenen aanval tegen Lahore zelf? Geenszins. Op dien dag, den 14den Februarij 1846, gaf de overwinnaar bij proclamatie te kennen, dat alleen de schending der tractaten en de vijandelijke invallen hem hadden genoodzaakt, het zwaard te trekken; dat zoodanige daden niet weder mogten kunnen plaats hebben; dat de kosten van den oorlog moesten worden vergoed; dat hij, zonder eenige vergrooting van gebied te beoogen, tot waarborg voor die schadeloosstelling, de Districten tusschen de Sutledje en de Bejas, met het Britsche grondgebied zoude vereenigen; dat het gouvernement van Lahore in de gelegenheid moest worden gesteld, om zich te onderwerpen en tot de goede trouw terug te keeren; en dat, om tot dit doel te geraken, de Sirdars uitgenoodigd werden daartoe, gemeenschappelijk met den Gouverneur-Generaal, de noodige schikkingen te beramen.
Hoezeer Lahore, Omritser, het kasteel van Govindgur, of andere sterkten of plaatsen nog niet in Britsche handen gevallen waren, was nogtans de toon der proclamatie, als of zich het geheele rijk reeds voor de Britsche oppermagt had gebogen. Ook werd den Sirdars, ieder voor zich, de gelegenheid geopend in onderwerping te komen. De handelingen van den Durbar beantwoordden aan die staatkunde; want voor golab singh was nu het oogenblik daar, om als gemagtigde zijn eigen voordeel te behartigen. Van andere opperhoofden verzeld, kwam hij den 15den Februarij in de legerplaats te Kussoer, op tien uren afstands van Lahore aan, om van de Engelschen den vrede af te smeken. De voornaamste bepalingen, waarop de vrede zou worden verleend, waren:
a. geheele afstand van het grondgebied tusschen de Sutledje en de Bejas;
b. betaling eener som van ongeveer f 18,000,000 - (1½ kroor ropijen) voor oorlogskosten;

{==27==} {>>pagina-aanduiding<<}

c. ontbinding der tegenwoordige armee en regeling harer toekomstige sterkte met overleg der Engelschen.
Bovendien moesten de Maharadjah julep singh met ram singh en de voornaamste Sirdars op den 18den zich te Luliana ter beschikking stellen van den Gouverneur-Generaal, om hem naar Lahore te vergezellen. - Bij die gelegenheid werd julep singh door Sir h. hardinge vernederd, en de waardigheid van den Maharadjah in het slijk getreden. - Den 20sten verzelde de jonge vorst den Gouverneur-Generaal naar Lahore, waarna hij weder naar zijn paleis werd geleid. De Engelsche troepen namen bezit van eenige punten van Lahore en van de citadel, zoodat de Maharadjah julep singh en de Ranee (Koningin-moeder) chund koenwur voortaan door Britsche troepen beschermd of liever bewaakt werden.
Nu werd onderhandeld over de verdeeling van den buit. De kuiperijen van golab singh leverden ter geheele verbrokkeling een rijk, voor welks vergrooting zijn broeder dijan singh zoo vele jaren lang had geijverd. Den 9den Maart werd het tractaat geteekend en in eene statietent van den Gouverneur-Generaal plegtig uitgewisseld, in tegenwoordigheid van den Maharadjah en de Punjaubeesche grooten aan de eene, en van de voornaamste bevelhebbers en officieren van de Britsche krijgsmagt aan de andere zijde.
Bij dat tractaat werden:
1o. het grondgebied bezuiden de Sutledje en dat tusschen de Sutledje en Bejas aan de Engelschen afgestaan.
2o. anderhalf kroor ropijen (f 18 millioen guld.) voor oorlogskosten bepaald, waarvan ⅓ bij de ratificatie te betalen. Bij wijze van tegemoetkoming echter, in plaats van de betaling van een kroor ropijen, werd van de Britsche zijde genoegen genomen met het bezit van de bergdistrikten tusschen de Bejas en den Indus, daaronder begrepen de Provinciën Cashmir en Huzara.
3o overgelaten aan het Engelsch Gouvernement, wat de tollen betreft, de voornaamste rivieren over het geheele gebied van het rijk.

{==28==} {>>pagina-aanduiding<<}

4o. vrije doortogt aan de Britsche troepen over het grondgebied van Lahore toegestaan.
5o. de tegenwoordige in opstand geweest zijnde armee ontbonden; en de nieuwe beperkt tot 20,000 man infanterie en 12,000 man kavallerie.
Daarenboven werd overeengekomen dat een Engelsch garnizoen in Lahore zoude achterblijven; doch niet langer dan tot het einde van 1846.
Nog was de maat der vernedering van Lahore niet vol. Golab singh werd als Maharadjah onafhankelijk verklaard, en, bij zijn erfdeel, hem een gedeelte van het rijk van den Punjaub toebedeeld. Hij werd Radjah van Cashmir, onder den last van negen millioen gulden in eens te betalen, en het jaarlijks bewijzen van leenpligt aan den Gouverneur-Generaal.
De gematigdheid van het Britsche Bewind was duidelijk. Terwijl het beweerde geene vergrooting te willen, vermeerderde het zijn reeds onmetelijk gebied met alle distrikten ten zuiden van de Sutledje, en de Jahlindhur doab, het vruchtbaarste en best bevolkte gedeelte van den Punjaub, en maakte het zich meester van alle rivieren; terwijl Cashmir, die tuin, dat paradijs van het Oosten, aan den verrader golab singh werd geschonken.
Het ministerie van Lahore heeft bovendien eene Britsche bezetting voor de hoofdstad moeten vragen. Wat dit zeggen wil, weet ieder die met de Britsche staatkunde in Indië bekend is. Welke onafhankelijkheid bezit het bestuur van een rijk, wanneer de plaats, waar het zetelt, in de handen is van eene vreemde krijgsmagt? Kon men beweren dat de Koning, dat de Koningin-moeder vrij waren? Door het verdrag van Maart 1846 was het rijk van den Punjaub geheel ontbonden, en, tot het rijk van Lahore ingekrompen, doch ook als zoodanig niet onafhankelijk maar aan de Britsche wapenen overgeleverd.
Welk gedeelte der schatten, door runjit singh nagelaten, de overwinnaars zich toeëigenden, is niet met zekerheid bekend. Het gerucht wilde, dat een aanzienlijk gedeelte er van in Engelsche handen was overgegaan.

{==29==} {>>pagina-aanduiding<<}
Zelfs werd beweerd, dat de zoo kostbare diamant: ‘berg van licht’ genoemd, den Gouverneur-Generaal was ten deel gevallen. Dit schijnt echter het geval niet te zijn geweest. - Uit den aan Lahore bij tractaat afgedwongen buit werden aan de manschappen twaalf maanden buitengewone soldij, en aan de Officieren, naar rang, 150 tot 900 pond. sterl. en meer toegelegd. Ook Groot-Brittanje was mild in zijne dankbaarheid. Behalve erfelijke waardigheden, verkregen de voornaamste bevelhebbers, van den Staat of van Bewindhebberen der Oostindische Maatschappij, aanzienlijke jaargelden. Sir harry hardinge, ontving niet minder dan 8000 pond. sterl. (f 96,000) en Generaal gough 4000 pond. sterl. (f 48,000) jaarlijks, zonder hunne inkomsten als Gouverneur-Generaal en als Opperbevelhebber te rekenen.

(Het vervolg hierna.)

De dorpspredikant.

Eene schets uit het leven.

Naar het Zweedsch van Oom Adam.

I.

Vele jaren geleden nam een klein gezelschap te paard den weg door eene der bijna onafgebroken wildernissen van de uitgestrekte, den meesten onbekende en raadselachtige provincie Norland. Aan het hoofd van den troep reed een jonge man, gekleed in een eenvoudigen zwarten rok, met een stroohoed op het hoofd, en met een gelaat, waarop vroom vertrouwen en liefderijke deelneming te lezen waren.
Het smalle boschpad veroorloofde slechts, dat de een na den ander, tusschen de hier en daar met kenteekenen, die den weg wezen, voorziene boomen, kon voortrijden, en deze omstandigheid gaf den jongen man veel zorg. Men kon het hem duidelijk aanzien, dat hij liever naast dan vóór eene jonge vrouw gereden zou hebben, die het reizen te paard eenigzins ongewoon scheen te zijn, en, op de meer oneffene plaatsen van den weg, in haren zadel

{==30==} {>>pagina-aanduiding<<}
een weinig beefde, en veel meer zich inspande om krachtig te schijnen, dan werkelijk krachtig was. Hen volgden eenige zwaarbepakte paarden, die het goed der reizigers in groote manden droegen.
De weg voerde deels bergop, over kale rotshellingen, langs welke de paarden naar wijde bergvlakten moesten opklouteren, die met mollig mosch begroeid waren; deels verloor hij zich plotseling in het een of ander digt en donker woud, waar hij dan meestal slingerend langs een beekje voortliep; of hij volgde den zoom van eenig moeras, waar enkele braamstruiken bloeiden, en verder met knotwilgen en waterplassen overdekt. Op elke glibberige plek, of waar de jonge man slechts eenige moeijelijkheid vooruitzag, steeg hij van zijn paard en leidde dat der jeugdige vrouw voorzigtig verder.
‘Wanneer komen wij dan toch eens wat vooruit?’ vroeg zij eindelijk en zag min of meer angstig in het rond. ‘Het is hier bosch aan bosch; eindelijk raken wij nog geheel en al uit de wereld!’
‘Zoo moet de vrouw Pastorin niet spreken,’ gaf een der landlieden tot antwoord; ‘wij hebben nu nog slechts negen mijlen tot naar Åsjön; daar wonen reeds zes van onze buren.’
‘Negen mijlen, en noemt men dat in de buurt!’
‘Ja, digt in de buurt is het eigenlijk wel niet, maar toch bij alle bruiloften bezoeken wij elkander; dat is dan zoo een kleine glijpartij, als de sneeuw in de bosschen ligt en het ijs op de meren.’
De jonge man glimlachte. ‘Ziet ge wel,’ sprak hij, ‘daar boven zal het ons aan rust en vrede niet ontbreken. Wij zullen er ons huishouden moeten inrigten zoo goed wij kunnen.’
‘Regt zoo; voor ons-zelven leven, ongestoord en ongehinderd, een liefelijk stil-leven!’ hernam zijne vrouw en glimlachte.
‘Met verlof, Heer Pastoor!’ zeî een boer; het was pehr pehrsson.
Gij kent pehr pehrsson niet? Nu dan, het was eene rijzige gestalte, met blond haar en een paar blaauwe,

{==31==} {>>pagina-aanduiding<<}
blijmoedige oogen; onder zijns gelijken droeg hij den bijnaam van pratende piet, om hem van zijnen broeder te onderscheiden, dien men oletje-stom noemde.
‘Wel, wat hebt ge te zeggen, pehr pehrsson?’
‘Ja, Heer Pastoor, - ja, met uw verlof, Vrouw Pastorin, het is zeker een slokboom, die spar, die daar om het hoekje van den heuvel kijkt.’
‘Ei! ei! gij zoudt gaarne eens halt maken? Goed; daar heb ik niets tegen.’
‘Ja, ziet ge, Heer Pastoor! het is ons nu eenmaal zoo opgelegd, dat de mensch zijn lijf te goede moet doen, even als Gods overige schepselen, en, met uw verlof, Vrouw Pastorin,’ voegde pratende piet er bij, terwijl hij den hoed ligtte, ‘het is mij net zoo te moede, alsof mijn maag om werk vroeg. Wij zijn nu vier mijlen aan een stuk voortgereden, en moeten er nog, als men niet al te strikt wil rekenen, een paar meer bij rijden, eer wij aan de herberg komen, waar we den nacht kunnen doorbrengen. - Ho! ho!’ riep nu, tot de aangeduide plaats gevorderd, pratende piet zijne paarden toe; ‘ha! ha! nu krijgen wij een slok en wat te knappen er bij!’
De geheele karavane hield bij den ‘slokboom’ stil, en pehr pehrsson bragt zijn kleine lederen knapzak, zijn knipmes en alle verdere vereischten voor den dag, en bood het noodige zijnen kameraden aan.
‘Zie, nu is nog 't leveren aan mij; maar zijn we eenmaal aan de herberg, dan zullen we eens zien, wat gij in uw schild voert, ole! en of uwe vrouw zoo goed voor ons gezorgd heeft, als de mijne!’
Oletje-stom was middelerwijl bezig geweest, den kleinen spijsvoorraad van den jongen Dominé en zijn vrouwtje uit te kramen, en antwoordde, zijn bijnaam geen oneer aandoende, niet een enkel woord.
Men rigtte voor de echtgenooten de tafel in op een vlakken steeu, over welken de jonge vrouw met innemende lieftalligheid een damasten servet uitspreidde, en daarop vervolgens een boterpotje, brood, koud ossenvleesch en ham in orde schikte, zoo net alsof zij een gezelschap in hare woning ten eten ontving. Nimmer toch verloochent

{==32==} {>>pagina-aanduiding<<}
zich de vrouwelijke aard; in het bosch even als in een salon is het de vrouw, die ons, arme verwaarloosde mannen, de zuiverste genietingen, de heerlijkste uren van het leven verschaft. De jonge Predikant zag met blikken vol teedere genegenheid zijn beminde vrouwtje haar huiselijk ambt waarnemen en hielp haar bij de kleine tafelordening, zoo goed hij het verstond.
‘Nu is het zoo als het behoort, - maar pas op, dat gij het zoutvat niet omwerpt! Het is geen goed voorteeken, als er zout gestort wordt, zegt Moeder.’
Toen deden zij een gebed.
‘Weet gij wel, dat het iets regt genoegelijks heeft, hier zoo stil in het bosch bijeen te zitten.’ zeide zij, en zag lagchend rondom zich. ‘Ik, die uit de vlakte kom, vind het hier zoo gansch anders dan gewoonlijk.’
Wij moeten haar niet verkeerd verstaan. Met het woord vlakte meende het lieve vrouwtje eigenlijk eene streek, zoo bergachtig, dat een bewoner der wezenlijke vlakte, in Schonen of Westgothland omstreeks Falkjöping, gevreesd zou hebben, op elke duizend ellen van dat vlakke land ten minste eenmaal den hals te breken. Zij wilde slechts zeggen, dat er daar, bij haar te lande, geene bosschen, maar slechts kale van hout ontbloote streken waren.
‘Bijna heb ik berouw, deze predikantsplaats aangenomen te hebben, en evenwel noemt men het eene bevordering,’ zeî de jonge Prediker; ‘maar binnen weinig jaren reis ik naar beneden, naar Hernösand, leg mijn pastoraal examen af, en dan zal de goede God ons wel het een of ander gelukje toezenden.’
‘o Wees daarover niet bezorgd! Maar ook hier zullen wij een regt gelukkig leven leiden. Gij zult zien, hoe ik onze vertrekken zal weten op te knappen; ik heb de oude predikants-weduwe åkerlind gesproken, en zij heeft mij àl de kamers daar ginds in Björknäs op een haar beschreven.’
‘Alle?’ vroeg de man, en zag haar lagchende aan.
‘Ja alle; alle met elkander; is dat niet regt goed?’ antwoordde, lagchend en meesmuilend, de jonge vrouw.

{==33==} {>>pagina-aanduiding<<}
‘In de eerste plaats is daar een groote kamer, waar men stoken kan.’
‘Ja.’
‘Nu, en dan nog een vóórvertrek.’
‘Ja.’
‘En dan de keuken.’
‘Ja toch, dat zijn twee kamers en een keuken.’
‘Ja, en dan! - wel is waar, daar moest ik niet van spreken - maar, ziet gij, Mijnheer! dan is er nog een klein kamertje op den zolder, onder het zodendak: Dominés studeerkamer.’
‘Daarvan heb ik niets geweten.’
‘Neen! maar ik weet het - en daar boven zult gij zitten en u op het pastoraal-examen voorbereiden. Maar te zwaarlijvig moet gij in uw predik-ambt niet worden; want de Pastorin verhaalde mij, dat haar man, åkerlind zaliger, in den laatsten tijd de ladder niet meer op ging, wijl hij te dik was om door het luik te komen. Anders moet het er 's winters lekker warm zijn; het kamertje moet een venster hebben, dat op de kerk en op het meer uitziet, en overigens regt klein en huiselijk wezen; men zit er aan de deur, wanneer men aan de tafel voor het venster schrijft.’
‘Het vertrekje moet dan wel zeer klein zijn.’
‘o Ja, dat is het zeker, en dan,’ ging het lieve, vrolijke wijfje in hare beschrijving voort, ‘dan kan men ook nog maar alleen in het midden van het kamertje regt overeind staan, maar dat schaadt niet.’
‘Zeker schaadt het niet, wanneer gij slechts tevreden zijt.’
‘Ik! Zou ik niet tevreden zijn? De vraag kon met meer regt aan u gedaan worden, aan u, die in overvloed bij den rijken Proost te K... gewoond hebt. Ik zal ligt genoeg tevreden zijn. Een arme dominés-dochter maakt geene groote aanspraken. - Weet gij echter wel, fredrik, dat gij niet terstond de ladder opklouteren moogt; want ik wil eerst de kamer voor u opredderen en alles in orde brengen - en - ja, gij zult het wel zien; gij zult het wel zien!’

{==34==} {>>pagina-aanduiding<<}

‘o Mijne lieve, mijne goede vrouw,’ zeî de man, ‘geve God dat gij daar ginds altijd zoo vrolijk en opgeruimd blijft!’
‘Hm! Hm! met verlof,’ sprak pratende piet, nader tredende, ‘nu hebben wij onze buik vol, en de paarden hebben ook voeder gehad, als nu mijnheer de Pastoor er niets tegen heeft dan...’
‘Ja, gaarne, want de zon is reeds aan het dalen.’
‘Zeker, zij haast zich naar bed, en dan wordt ook de weg, hoe nader wij bij de herberg komen, gedurig hobbeliger; hij moet daar zoo min of meer een stuk van een straatweg verbeelden, en toch is hij verd.... ik had daar haast iets gezegd! - Neem mij niet kwalijk, Heer Pastoor! somtijds valt mij wel eens zoo een los woord, dat men een vloek noemt, uit den mond.’
De karavaan steeg weder te paard, en trok al verder door het eenzame woud, waar de boschbloemen stonden en de voorbijtrekkenden toeknikten, alsof zij zeggen wilden: ziet gij ons wel?

Heerlijk scheen de maan den volgenden avond van den hemeltrans, toen het reisgezelschap Björknäs, den eindpaal van zijnen togt, naderde. Björknäs lag twintig mijlen van de naaste stad verwijderd. Voor ulieden, die in het zuidelijke Zweden te huis zijt, is het bijna onbegrijpelijk, dat men twintig mijlen van de naaste stad kan wonen. - De maan wierp hare glansen op een klein binnenmeer, dat zich liefelijk en stil tusschen met bosch bekranste oevers uitstrekte. Weldra zag men de spits van een kerktoren over het bosch uitsteken, allengskens werd ook het kerkdak zigtbaar, en een voor een deed zich nu eens een huisje dan een hutje van het pas gebouwde dorpje op, tot dat het eindelijk in zijn geheel voor het oog des beschouwers uitgebreid lag, als omgeven met eenen gordel van bouwland, het eenige dat in een omtrek van negen mijlen in het wilde woud te vinden was. Op dit eenige plekje had de mensch de boeijen der natuur verbroken en hare krachten bestuurd; overal in het rond, mijlen

{==35==} {>>pagina-aanduiding<<}
ver, lag zij nog als op den ochtend der schepping. - Maar hier moet ik den Heeren Geologen om verschooning bidden, wijl zij weten, dat het cycadeën en palmen waren, die in de voorwereld het eerst opgroeiden, eerst naderhand kwamen de coniferen. - Kort en goed, om het kleine dorpje Björknäs strekten zich eenige akkers bouwland uit.
‘Hoe schoon!’ zeî de jonge vrouw en hield haar paard aan. ‘o God! laat mij het altijd even schoon vinden!’
Zij had gelijk: een dal tusschen bergen besloten, met een vreedzaam, ver uitgestrekt meer, dat tusschen de met berken begroeide oevers voortliep, en midden in dit dal, op den rand van het meer, de kerk, die zich in het heldere water spiegelde. Het was een dier gezigten, die Norland zoo veelvuldig aanbiedt, een vreedzaam dal met water en bosch, met beschermende rotsen en bescheiden stulpjes. Ik ken geen plek in de wereld, waar men het inniger en reiner gevoelt, hoe hartverheugend het is, met geheel het menschdom in vrede te leven. De vermoeide geest rust uit en het oog wijdt met stil genoegen over de klare watervlakte. De helder groene berkenboomen leveren de eerste omtuining, achter deze het eeuwige, stille, stomme dennenwoud, dat de rotsen omarmt, die hare kruinen naar de wolken heffen en elken ochtend en avond blozen, als moesten zij dat doen, wanneer hun blik over de dun gezaaide menschenwoningen zweeft.
Niet lang duurde het, of het gezelschap was voor de kleine pastorij aangekomen. Deze zag er uit als een gewoon boerenhuis, met kleine ruiten in de vensters: maar vóór hetzelve lag iets, dat naar een boogaard geleek; dat is te zeggen, er stonden verscheiden rijen bessenboomen, witte, roode en zwarte aalbessen; ook eene soort van kruisbessen, die, ondanks hare ruigheid en kleinte van stuk, vrouw Pastorin åkerlind meermalen tegen de lieve jeugd, die er hare tienden van hief, in toorn had doen ontbranden.
De koster, een statige figuur, in korten rok met lange beenen, die in wijde laarzen staken, een toonbeeld dier hartstogtelooze goede lieden, die gewoonlijk in Gods bede-
{==36==} {>>pagina-aanduiding<<}
huis hunne melodische stem laten klinken, stond hier om zijnen nieuwen Predikant te ontvangen.
De groote kamer was verlicht en versierd; de weinige meubelen, welke de Pastoor van zijnen voorganger had overgenomen, gaven haar een voorkomen, alsof zij tot een heerenhuis behoorde.
‘Dat ziet er immers heerlijk uit,’ riep de jonge vrouw, zich midden in het vertrek plaatsende, om alles regt te kunnen overzien. ‘Beter kan men het immers niet wenschen.’
‘God zegene uwen ingang,’ sprak de man en omarmde haar. ‘God zegene u, die met alles zoo tevreden zijt! - Nu, met Gods hulp zullen wij er ons ook wel dóórslaan.’
‘Ik dank u, ik dank u!’ zeide zij en kuste hem. ‘Maar luister eens, fredrik, probeer niet de ladder op te klouteren, want het kamertje moet in orde zijn, eer gij het beziet.’
‘o Neen, wijfje-lief! ik ben gehoorzaam als een kind,’ was het vriendelijke antwoord - ook was inderdaad de donkere ladder, die naar het armelijke studeerkamertje leidde, niet zeer verlokkend.
Den volgenden zondag aanvaardde de nieuwe Predikant de dienst in zijne kleine gemeente. Oude lieden van beide seksen, jongelingen en maagden, geheel de gemeente, met al de kinderen, tot haar behoorende, waren thans aan zijne zorg en hoede vertrouwd. Hij moest hun troost en hulp, hun raadgever en leidsman zijn; aan hem, aan zijn zoo jeugdig hart had God hun wel en wee, voor tijd en eeuwigheid, opgedragen. Met het volle vuur der jeugd predikte hij dan ook het woord Gods voor de aandachtig luisterende schare, en ofschoon menigeen zijne rede niet volkomen begreep, zagen zij toch allen zijne opene, liefdevolle oogen, waaruit eene heilige overtuiging schitterde, en hoorden zij zijne van aandoening trillende stem, die in mannelijke toonen door de kleine houten kerk klonk. Zijne vrouw zat op eene voor haar bestemde plaats; zij droeg den eenigen hoed in geheel de kerk, al de overige vrouwen behoorden tot de partij der mutsen.
Op die wijs aanvaardde Pastoor nordman zijn predik-
{==37==} {>>pagina-aanduiding<<}
ambt - en van dit oogenblik af sloot ook de kleine kudde zich met grenzenloos vertrouwen aan haren leeraar aan. ‘Voorwaar hij is een man Gods,’ zeiden de ouden en verzamelden zich rondom hem, toen hij, na den afloop der godsdienstoefening, op het kerkhof naar buiten trad, en dankten hem met hand en mond ‘voor de fraaije predikatie.’
Vrouwtje-lief had, den geheelen dag door, een zweem van listige geheimzinnigheid op haar gelaat vertoond, en toen zij na den middag zeide: ‘Nu, lieve fredrik, nu zijt gij toch wel moede en hebt een weinigje rust noodig,’ begreep hij terstond, wat zij bedoelde.
‘o Zoo, gij zijt met het kamertje gereed?’
‘Ik geloof ja; kom maar fredrik!’
Het jonge paar was snel de ladder op en op den zolder. Het lieve vrouwtje trok de deur wijd open, opdat hij met éénen blik geheel de heerlijkheid zou kunnen overzien. Het kamertje was ook nu inderdaad zoo lief als het klein was. Het kleine venster was met roode en witte gordijnen en zonneblinden van groen papier behangen. Er stonden een rustbank en twee stoelen, allen met blaauw bekleed, en op twee planken stond de bibliotheek des jongen herders als in slagorde. De pijpen, drie in getal, stonden in een standaard in eenen hoek en daarnevens het tabakskistje; op de tafel stonden waterkaraf en glas, inkt- en zandkoker in de schoonste orde, naast een geelkoperen kandelaar met een snuiter van hetzelfde metaal. In één woord de kamer was allerliefst en won nog meer in zwier van voorkomen door twee geborduurde schilderijen (meesterstukken van de vrouw des huizes) die hare plaatsen gekregen hadden wederzijds naast eene groote kopergravure, christus voorstellende op den weg naar Golgotha.
‘En vanwaar al dat moois?’ vroeg de Pastoor. ‘Het is waarlijk prachtig!’
‘Ja? vindt ge dat waarlijk?’ vroeg de jonge Pastorin met oogen, die van vreugde schitterden, terwijl zij hare schepping overzag. ‘Daar ik de kamer reeds kende, verzocht ik mama eenige. kleinigheden om haar op te sieren,

{==38==} {>>pagina-aanduiding<<}
en zoo gaf zij mij het eene en andere voor de rustbank en voor de stoelen, en ook wat voor de gordijnen, en daarna ook nog de schilderijen, die in de voorkamer hingen. En weet nu ook, dat al die santenkraam door pratenden piet op zijn paard hier is binnengesmokkeld, zonder dat gij er iets van gemerkt hebt. Was dat niet goed overlegd?’
‘Hier, mijn goed, lief wijfje! zal ik mij tot het pastoraal examen voorbereiden - vlijtig zal ik studeren, opdat wij eenmaal onafhankelijk mogen leven. Want met de weinige morgen lands, die ons onderhouden moeten, komen wij niet ver.’
‘Ja toch wel, met Gods zegen! - met Gods zegen!’ herhaalde de aanminnige vrouw. Nu is het geen tijd om kleinmoedig te worden. - Zijt gij met uw kamertje tevreden?’
‘Dank! dank! mijn innig geliefde vrouw!’ riep de Pastoor uit, nam haar in de armen en kuste haar.
Dat was hun eerste zondag te Björknäs.

II.

Gij kent alle de ontberingen, alle de moeijelijkheden niet, die een armen Predikant, op een afgelegen dorpje in het noorden ten deel vallen; gij weet niet hoe pijnlijk hij, in een vergeten hoek des lands, onbemerkt door het consistorie en door de magtigen der aarde, die zijn geluk in handen hebben, tegen kommer en ellende moet worstelen. Hem wacht niet eens de roem van den zendeling; de martelaarskroon wint hij niet op eene wijze, die de wereld verbaast en zijn naam geacht en geëerd maakt; maar hem drukt toch allengskens, dag aan dag een doornenkroon van ontzegging, ontbering en vergetelheid al zwaarder en bloediger op het hoofd. Niemand weet het, niemand ziet het; want hij behoort tot den laagsten rang der geestelijkheid, die voor haren arbeid in de dienst christi, voor hare aan de legerstede der troosteloozen wakend gesletene nachten, voor hare onvermoeide zorg tot bevestiging van het Godsrijk op aarde

{==39==} {>>pagina-aanduiding<<}
nimmer meer dan op zijn best genomen een beroep van de derde klasse, ver in 't rotsgebergte te wachten heeft; een verblijf en werkkring, die door zijn gelukkiger ambtsbroeders met eene ballingschap zouden worden gelijk geacht. Doch, beschouwen wij dit leven uit een verhevener oogpunt, om der zaak, niet des aardschen voordeels wille, hoe rein, hoe heerlijk staat dan de arme, vergeten pfarheer voor ons - een demoedig werktuig in Gods hand, zonder kruissieraad, zonder mijter, is hij voor zijne gemeente een bisschop, in de oorspronkelijke beteekenis van dit woord, is hij waarlijk een herder van zijne kudde.
Pastoor nordman aanvaardde zijn ambt, als iemand, die nimmer de hooge banen des geluks betreden, noch aan 't geen de wereld fortuin noemt, gedacht heeft. - Zijn leven en streven had slechts ééne rigting, een eenig doel: Gods liefde voor de wereld te laten schijnen als een heldere fakkel, die met zijne stralen ieder menschenhart verlicht en ontgloeit.

Een jaar, of iets langer, was na zijne intrede verloopen, toen de jonge Prediker, na eene lange reis in de hoogere bergstreken, en het uitstaan van duizende gevaren, aan welke hij zich had blootgesteld, om eenige kolonisten in afgelegene rotsdalen te bezoeken, naar huis terugkeerde. Alles was stil in huis, ook de meid was nergens te zien; hij trad binnen, maar, welk eene verrassing! wat vreugde! wat verrukking! - Toen hij de kamerdeur opende, zat daar zijne vrouw, naast een vrolijk haardvuur, starende op een frisschen zoon, dien zij wiegde op haren schoot; terwijl het kind met aandacht de vlammen scheen gade te slaan en met zijne armpjes, die het nog niet wist te besturen, regts en links in de lucht schermde.
‘Zie eens, fredrik! wat wij gekregen hebben!’ riep hem zijne vrouw met een lach vol zaligheid toe en hield hem zijn zoon voor: ‘welk een lieve jongen! welk een

{==40==} {>>pagina-aanduiding<<}
gezegend kind! God gaf hem ons, terwijl gij op reis waart! Zie, hoe het kind u aanlacht.’
De leeraar omhelsde de moeder met onuitsprekelijke vreugde en kuste het kind.
‘Weet gij wat? de jongen moet petter fredrik heeten, naar mijn vader zaliger en naar u! - In de kerk moet hij gedoopt worden en moeder pehrs moet hem ten doop houden: - o, Hoe gelukkig zijn we, dat wij een kind hebben; een kind, dat wij beide, gij en ik, beminnen kunnen! Hij moet Dominé worden, even als gij! Zie, reeds nu gelijkt hij een kleine proost; zoo dik en vet als hij is! - Als hij grooter wordt moet gij hem Latijn en Grieksch leeren, en dan zenden wij hem naar Hernösand, en dan wordt hij student, en later - ja dan, als gij eene groote gemeente hebt, wordt hij uw adjunct - en dan blijven we allen bijeen, tot God ons wegroept.’
‘Dat is wat véél vooruitgezien,’ hernam de vader glimlagchend. ‘Nu, God spare het kind maar in 't leven; dan zal 't overige wel goed gaan.’
‘Gij vindt immers niets ziekelijks aan het kind? - fredrik! gij denkt toch niet dat het zwak is?’ vroeg de moeder met bekommering.
‘Neen, God behoede ons! maar het betaamt den mensch niet, zulke veruitziende plannen te maken. De toekomst van het kind ligt in de hand van God; ontnam hij 't ons, dan zou 't wezen, omdat zijne wijsheid dit het beste acht, en aan zijne wijsheid moeten wij de onze onderwerpen.’
De moeder drukte het kind aan hare borst, alsof zij het wilde beschermen.
‘Wordt het echter groot,’ ging de Predikant voort, ‘en eenmaal onze troost en steun in den ouderdom, dan zullen wij dankbaar die vreugde genieten. Inmiddels moeten we God dagelijks bidden, dat het zoo zij.’
‘Ja, gij hebt gelijk, wij moeten niet kleingeestig vooruit rekenen - God alleen weet, wat het beste is.’ sprak de moeder en kuste het lieve wicht.

{==41==} {>>pagina-aanduiding<<}

Maar toch, zoo als de moeder voorspeld had, met het kind was een grooter, reiner, hemelsche zaligheid in huis gekomen. Het was of een engel zijn wieken had afgelegd en de gedaante van het kind aangenomen. Zoo dikwijls het knaapje lachte, of maar in den slaap zijne lippen bewoog, ging er een straal van vreugde door het moederlijk hart, en dan sloop zij dikwijls naar boven en klopte stil aan de deur van 't studeerhokje en liet den vader geen rust voor hij naar beneden kwam, om in de wieg te kijken: ‘hoe lief de jongen er lag.’

III.

Verscheidene jaren had het kleine gezin in stil geluk zijn afgelegen verblijf bewoond - reeds waren er drie kinderen: de ons bekende knaap en twee meisjes. Maar de armoede sloop er allengskens binnen, hoewel de liefde 't daarom niet ontvlood. Nog altijd hoopten de beide echtgenooten op eene betere toekomst.
De Pastoor namelijk had 's winters eene reis naar Hernösand ondernomen en daar zijn pastoraal-examen gedaan, zoo loffelijk als 't zijn kon van een man, die nog zoo kort predikant was geweest, boven in het gebergte stond, en alle middelen tot diepe wetenschappelijke studie ontbeerde, en wiens herderlijke ambtspligt over eene mijlen ver verspreide kudde zoo veel zorg en tijd wegnam, dat zijne geleerdheid onmogelijk een hoogen trap kon bereiken. Doch hij was tevreden, en die hem onderzocht hadden waren 't ook; en welgemoed keerde hij van 't examen naar huis terug.
Zijne wederkomst was voor het gezin een dag van vreugde; ieder juichte; ieder was verheugd. Des avonds verklaarde hij 't pastoraal-testimonium aan zijne vrouw en den levendigen petter fredrik, die nu acht jaren oud was, en reeds lezen en schrijven kon, en in zijne kinderlijke wijsheid hooge gedachte opvatte van de geleerdheid zijns vaders, en in zijne verbeelding hem reeds bisschop te Hernösand, of ten minste leeraar te Göcksjön zag worden.

{==42==} {>>pagina-aanduiding<<}

Groot, daarentegen, was het getal dergenen, aan welken die reize en hare uitkomst in geenen deele beviel; het waren de gemeenteleden, inzonderheid de bewoners der nabij de pastorij gelegene stulpen.
‘Mijnheer de Pastoor wil ons toch, zoo we hopen, niet verlaten?’ spraken allen. ‘Ruimer inkomsten kan hij krijgen, maar de lieve God weet het, dat hij nergens zóó bemind kan worden als hier.’
‘Kinderen! het is in Gods hand, of ik een ander beroep krijg,’ antwoordde de Pastoor met aandoening; ‘maar gij begrijpt wel, mijn lieve vrienden! dat ik om der kinderen wille naar iets beters moet trachten; want hier kunnen wij niet in hunne vorming en onderwijs voorzien. - Petter fredrik vooral moet leeren, en gij weet het wel, dat wij niet in staat zijn, om hem school te leggen.’

IV.

Op een Septemberavond van het volgende jaar sneed de gure najaarswind door de bosschen; de regen viel in stroomen over het bleeke landtooneel, en de rotstoppen waren met graauwe nevels omringd. Toen klopte de Pastorin tegen den zolder; dat was 't gewone teeken voor haren man, als hij beneden moest komen. Hij kwam. Een bejaarde Laplander, in een overrok van rendiervellen, stond voor hem; het kleed was om den hals en op de borst met grof laken bezet en om zijne lenden met een riem vastgemaakt. Zijn muts van blaauwe baai met roode randen in de hand houdende, sprak hij:
‘God behoede u, Heer Pastoor! Ik kom van sintens jakob, met verzoek, of mijnheer zoo goed wil zijn, om bij hem te komen, en hem het nachtmaal te bedienen.’
‘Waar woont sintens jakob?’
‘In 't gebergte, daar boven; 't is maar een paar mijlen ver. - Hij ligt op sterven. - Mijnheer de Pastoor moet zich haasten, als hij er nog komen wil.’
Pastoor nordman was niet gewoon, zijne ambtspligten te verschuiven. Hij deed dadelijk zijn paard zadelen; in minder dan een half uur was hij voor de reis gekleed,

{==43==} {>>pagina-aanduiding<<}
en gegord, en reed hij, terwijl zijne bekommerde vrouw het hart schier brak, met heiligen ijver en vrome gedachten, door den kouden herfstnacht, naar de afgelegen hut des stervenden.
Zoo lang de Laplander nog zien kon, ging 't tamelijk snel voorwaarts; doch het overige der twee mijlen moest, in den donker, zoo goed het kon, worden afgelegd.
‘Nu moeten we de rots op,’ sprak eindelijk de gids. ‘Het paard is verder niet te gebruiken; maar hier is juist eene ledige veehut, waar het zoo lang kan worden gestald.’
Dit gedaan zijnde, begon de moeijelijke voetreis, tusschen steenen, struiken en stoppelen, over den steilen rotsweg, die tusschen hen en het dal lag, waar sintens jakob zijne legerplaats had gekozen en zijne rendierkudde liet weiden.
De baaijen tent was niet van den graauwen grond en de donkere lucht te onderscheiden; slechts de met vonken verlichte rookzuil, die uit haar opging, deed zien, waar zij stond, en behoedde voor verdwalen. Het oord was eene woestenij.
Afgemat door den moeijelijken weg en ademloos van inspanning trad eindelijk de arme Pastoor de tent binnen, waar de oude sintens jakob lag: een grijze Laplander, voor wien de omstreek eene bijgeloovige vrees koesterde, wijl hij den naam had, het vee te kunnen hetooveren, dat de melk geen room gaf, de boter bloederig zag, de koeijen ziek werden en het beste hooi zelfs niet vreten wilden. Sintens jakob stond alzoo in kwaad gerucht, en was ook inderdaad een zonderling en onverklaarbaar mensch. Men sprak er wel van, dat hij een zoon had, maar dien zoon zag men nooit; de stugge oude zwierf eenzaam, slechts nu en dan door een vreemden Laplander verzeld, met zijne kudde rendieren in de bergen rond, en ontweek steeds alle ontmoeting met zijne bloedverwanten. Of hij rijk of arm was, wist men niet, maar het gerucht wilde, dat hij zijn zilver in de rotsklooven verstak, wijl hij 't aan niemand gunde. Zoo werd de bleekgele, gemelijke grijsaard beschouwd, die

{==44==} {>>pagina-aanduiding<<}
nu met zijn uitgeteerd, van rimpels doorploegd gelaat, rondom hetwelk zwarte borstelige haren hingen, op het sterfbed lag. Met halfgeslotene oogen zag hij in het gloeijende rijshout, dat in het midden der tent op steenen lag, en waarboven een ketel was opgehangen. Toen de Pastoor binnentrad, ontroerde hij en zeide met een zwakke stem: ‘Wel, wel, pastoor! - ik dacht dat het al gedaan zou wezen, eer gij kwaamt.’
De zielenherder sprak nu van den gewigtigen overgang naar de eeuwigheid, dien de zieke te gemoet ging; maar sintens jakob scheen den dood zeer stoïsch af te wachten. Het was, alsof de reize naar het onbekende land, die hij moest aangaan, voor hem niet zoo belangrijk was; niet belangrijker dan 't verhuizen met zijn tent naar een ander bergdal.
‘Onze lieve Heer,’ zeide hij bedaard, ‘kan niets tegen mij hebben; ik ben alle zomers aan het nachtmaal geweest, en heb altijd in het zakje gegeven, voor den pastoor en voor den koster - zoodat ik het mijne gedaan heb.’
‘Maar uw kind, sintens jakob! - Waar is uw zoon? Denkt gij niet aan hem?’
‘Mijn zoon? Ja, die dient en heeft niets noodig,’ was het antwoord.
‘Maar gij schijnt vermogen te bezitten; dat is het erfgoed van uw zoon.’
‘Mijn geld? Neen, dat is het mijne. Ronduit gezegd, daar krijgt hij niets van; want, op zekeren dag ging ik van huis, en heengaande zeî ik tegen jakob: pas goed op het vee! of de koekkoek zal je halen - ja, ik weet het nog goed, ik zeî de koekkoek; want vloeken deed ik nooit - en zoo ging ik naar de kerk en naar de biecht; maar ik kon mij niet onthouden aan 't vee te denken; daar was ik bezorgd voor - en toen ik naar huis kwam, was een rendier - de koekkoek haal mij! - in eene kloof gevallen en dood als een pier. Toen heb ik den onnutten jongen weggejaagd.’
‘Hij is toch uw zoon.’

{==45==} {>>pagina-aanduiding<<}

‘Ja, maar een deugeniet, en het baat niet dat ge voor hem spreekt. Geef mij liever het nachtmaal eer het te laat is.’
Natuurlijk wilde de leeraar den hardvochtigen mensch in zulk eene stemming niet bedienen. Hij bleef hem dus vermanen, maar altijd te vergeefs.
‘Uw geld kunt gij toch niet met u nemen,’ sprak hij, en wees hem met vuur op de eeuwigheid en de zorg voor zijne onsterfelijke ziel; maar de oude Laplander schudde telkens het hoofd met blijken van den hoogsten afkeer en ontevredenheid.
Allengs werd hij zwakker; eerlang begaf hem de spraak; door teekenen met de vingers gaf hij nog zijn onwil te kennen; eindelijk bewoog hij ook deze niet meer; maar sliep in, en toen de dag begon te schemeren, was hij reeds dood.
‘Als een redeloos dier heeft hij geleefd; zoo is hij ook gestorven; en toch was ook hij voor genade en een hooger werkkring bestemd! In verbittering ging hij weg, om voor Gods regterstoel te treden! Ben ik het niet, die voor dit schepsel verantwoordelijk was!? was het niet mijne roeping hem uit die verlaging op te beuren!? - Zóó moest hij sterven; zoo arm van geest, en verstokt van hart! Met schuld bedekt en nog vol van wraakzucht tegen zijn eigen kind, staat hij nu voor den Regter. Daar krimpt hij sidderend ineen; maar verontschuldigt zich en antwoordt: nooit heeft iemand mij iets beters geleerd.’
Onder zulke angstige gepeinzen, diep geschokt en in 't geweten bekommerd, had de arme leeraar niet opgemerkt, dat het vuur in de tent was uitgegaan, en de ijskoude herfstwind zijne leden deed rillen. Het weêr werd slechter en slechter; een sneeuwjagt stoof neder, de wind sneed huilend door de rotsklooven, de koude was nat en verstijvend. Maar wat zou hij doen? Hij begon zijne terugreis en worstelde te voet door de akelige bosschen, hier in de sneeuw zinkende, daar uitglijdende en vallende, tot hij zijn paard wedervond.

{==46==} {>>pagina-aanduiding<<}
Toen ging het minder moeijelijk; maar hij voelde reeds dat zijne gezondheid geleden had. Om zijne liefhebbende vrouw, die hem te gemoet kwam, niet te ontrusten, zeide hij niets er van, en deed moeite om frisch en vrolijk te schijnen; maar zij zag hoe doodelijk bleek hij was, en dwong hem zich neder te leggen. Haar angstig voorgevoel bedroog haar niet: ook ziekte drong de armoedige woning binnen.

De ziekte werd lang van duur. Men gebruikte geen dokter: hoe zou men er twintig mijlen in het rond een gevonden hebben? - Geen geneesmiddel: hoe zou men de ziekte naauwkeurig genoeg beschrijven, om geen verkeerde middelen te bekomen? - Intusschen waggelde de kranke om den anderen zondag naar de kleine kerk, om er te prediken en de dienst te doen; maar al den tusschentijd moest hij, omgeven met kussens, in zijnen stoel doorbrengen. Toen kwam de nood eerst regt aan den man. In onze wetboeken geldt het voor een misdrijf, als een echtgenoot heimelijk verkoopt van het gemeenschappelijke goed; die misdaad kon de arme vrouw niet ontwijken. Een geruimen tijd leende de Pastorin geld van hare arme buren zonder pand; maar dat vond zwarigheden. Toen nam zij 't eerst, zonder haren man er door te willen bedroeven, den gladgeschuurden koperen vijzel, dien zij, gelijk eene bruid altijd is, vrolijk en vol hoop in het tijdperk harer verlooving op de kermis te Hernösand gekocht had, en zond dien naar de buren en leende er in stilte levensmiddelen op. Nu volgde weldra het eene stuk huisraad het andere. Ook de venstergordijnen van het studeerhokje, en de koperen kandelaar, en alle andere roerende have verdween allengs uit het huis, om den dierbaren lijder versterkende soepen te kunnen bereiden.
De zieke bleef nu onafgebroken beneden; hij had de kracht niet meer om den steilen ladder op te gaan, en zoo verloor, zonder dat hij 't wist, het vroeger welgevulde kamertje al zijne schatten.

{==47==} {>>pagina-aanduiding<<}

‘God zal ons helpen,’ sprak nog altijd de bedrukte vrouw. ‘God helpt dikwerf, als de nood het hoogst is.’
Eindelijk zond de Pastoor, om toch iets te beproeven, een' langen, digtgeschreven brief aan eenen dokter; die brief gaf eene naauwkeurige beschrijving van de ziekte.
Helaas, het was eene ongeneeselijke kwaal van het hart.

De herfstzon wierp weder hare bleeke, sidderende stralen in de armelijke woning, van welke echter de minnende huismoeder alleen wist hoe arm zij was. De zomer was omgegaan zonder beterschap aan te brengen; veeleer had alles zich verergerd: de adem des kranken werd korter, het kloppen van het hart onregelmatiger; de slaap door benaauwde droomen ontrust. In dien toestand was de lijder, en in zijn huis geen voedsel, dat hem diende; want zoo veel wist men, dat hij niets ingelegds gebruiken mogt. Ook was er niets meer heimelijk te verpanden. Nog eenmaal klom de arme vrouw naar het zolderkamertje, om te zien, of er niets meer te vinden was, maar buiten de boeken, die niemand hebben wilde, vond zij niets. Daar stond zij, de arme getrouwe gade, en voor de eerste maal greep vertwijfeling haar aan. Op de knieën vallende, riep zij uit:
‘Nu is alles voorbij! Nu is er geene hoop meer over! - God! God! Gij hebt ons verlaten! Ons verlaten en onze arme kinderen! Waarom? o, waarom?’
Tranen kon ze hierbij niet storten; hare door nachtwaken ontstoken oogen ten hemel te heffen, was al wat zij kon; maar terwijl zij dit deed viel haar blik op het beeld van den Zaligmaker, bukkende onder den last van het opgeladene kruis. Toen opende zich weder de bronkwel van hare tranen; zij kon weder schreijen, en nu riep zij met vertrouwen en berusting, voor man en kroost, dien aan, die zelfs het kruis gedragen en alles geleden heeft, wat ooit een sterveling lijden kan.
‘Nu is mij alles weder goed,’ sprak zij, van het gebed opstaande, tot zich-zelve; ‘nu is mij alles goed! - God zal ons helpen!’

{==48==} {>>pagina-aanduiding<<}

De tranen uit hare oogen wisschende, klom zij af naar den zieke, die zijne kinderen overluid voorlas uit den bijbel.
Hij lachte blijmoedig, toen hij zijne vrouw zag binnentreden.
‘Gelooft gij wel,’ sprak hij, ‘dat het uur der verlossing niet ver meer is? - o, Ik voel mij zoo verligt, zoo opgeruimd! - Nu word ik spoedig weder gezond.’
‘God in den hemel! wat zegt gij!? - Gelooft gij dat waarlijk?’ riep zij uit en legde hare hand op zijne borst, die onder de kloppingen van het afgemat hart op en neder ging.
‘Ja zeker, mijn dierbare, goede vrouw. - Maar ik ga van u tot den Vader; waar wij elkander eens weder ontmoeten, om niet weer te scheiden. - Zoo is uwe en der kinderen verlossing nabij. - Dank voor elk uur dat ge aan mijne zijde hebt doorgebragt! Dank dat gij mij verhoord hebt, en met mij gehoopt, geleden.’
Zij legde haar hoofd aan zijne borst en weende.
‘Wees bedaard, fredrik,’ zeî de Pastoor en reikte zijne vermagerde hand aan den snikkenden knaap, die met al de hevigheid der jeugd zich aan de droefheid overgaf. ‘Wees bedaard, mijn zoon,’ vervolgde hij met eene gemoedsrust, die reeds van den hemel in hem daalde, ‘en hoor naar mij! Heb uwe moeder en zusters lief! Wees gehoorzaam en wordt, kan 't zijn, haar steun. Doe wat gij doet met ijver, bidt getrouw, en hoop altijd op God; maar nooit op de gunst der menschen of op de fortuin! - en’ voegde hij er met een glimlach, waarin de zaligheid van zijn rein gemoed zich afspiegelde, ‘leeft gij allen, mijne lieve gade en lieve kinderen! Leeft gij allen zóó, dat gij eens met hetzelfde vaste vertrouwen, als mij vervult, kunt sterven.’
De hoop des edelen leeraars werd niet te leur gesteld. Toen de avond kwam en de ondergaande zon hare laatste stralen op de bergtoppen wierp, ging er een zacht gefluister door het huis: ‘Stil! Vader slaapt! Vader slaapt!’ - Maar hij sliep voor immer.

(Het vervolg en slot hierna.)






{==49==} {>>pagina-aanduiding<<}

Mengelwerk.

De laatste oorlog in den Punjaub.

Door den hoogleeraar G. Lauts.

(Vervolg van bl. 29.)

VII.

Zorgeloosheid en opstand.

Wat moest er worden van een verbrokkeld en uiteengescheurd rijk? - Wat van een rijk, waar den Koning, door vreemde troepen bewaakt, slechts een schijn van gezag was gelaten? - En wat moest er overblijven van het ontzag voor den persoon des Konings, bij hen, die de vernedering, den Vorst te Luliana aangedaan, hadden bijgewoond? - Welk gezag kon een Gouvernement omringen, welke klem kon het geven aan zijne bevelen, waar alle bewegingen en handelingen bespied en belemmerd werden door een uitheemschen Agent, die door elke vermeerdering van verwarring en regeringloosheid, het gewenschte tijdstip zag verhaasten van de geheele onderwerping der Natie aan den schepter van Groot-Brittanje?
Het gebied tusschen den Indus in het Westen en Noordwesten, den Himalaija in het Noord-oosten en Oosten, de Gagur en Yumna in het Zuiden, en de bergdistrikten van Lahoel, Koeloe en Mondee, wordt hoofdzakelijk bewoond door vreedzame Hindoes en door strijdhaftige Seiks. Beide haten den Europeschen indringer, maar de eene met lijdzaamheid, de ander met wrevel. Hoe zal de vreemdeling het wagen een volk te ontwapenen, voor 't welk door de godsdienst-zelve het dragen van wapenen is ten pligt gemaakt, en waarvan ieder lid, zelfs wanneer hij 't land bebouwt, nimmer vergeet wapenen

{==50==} {>>pagina-aanduiding<<}
bij zich te dragen. Zoo zijn de Seiks. Gelijk een stalen veer, met kracht nedergedrukt, weder opspringt en de hand wondt die haar zonder goede voorzorgen loslaat, aldus wonden ook de Seiks de krachtige vuist, die hen nederbuigt, maar niet zorgt hunne veerkracht in bedwang te houden.
Het rijk van Lahore strekte nu ten spot en beschimping van leenmannen en naburen, die nog maar weinig jaren geleden voor runjit singh en zijn magtwoord beefden. Weldra werd Peshawur door Dost mohammed van Kabul bedreigd. Dit voorwendsel, om zich van den sleutel van het gebied in het noorden en van de passen van het Kuber-gebergte meester te maken, mogt niet verzuimd worden. De vesting Attok werd eene Britsche wapenplaats, over welke de Majoor lawrence het bevel bekwam. - De leenmannen, ook binnen het overgebleven gebied, werden weerspannig en ongehoorzaam. Het krachteloos bestuur van Lahore kon hen niet bedwingen. Hier en daar vonden de soldaten steun in den wrevel hunner landgenooten, en meer dan eene plaats werd oproerig, slechts weinig maanden nadat de vrede tusschen de Oostindische Compagnie en Lahore was gesloten. De Britsche strijdkrachten moesten daarom vergroot, méér sterke punten moesten bezet worden.
Intusschen vonden die maatregelen van de Engelsche zijde en den Durbar eenigen tegenstand. De groot-vizier lall singh was niet zoo buigzaam en gedwee, als de Gouverneur-Generaal 't verlangde. Hij werd beschuldigd met de opstandelingen te heulen en naar Britsch Indië in ballingschap vervoerd, om het getal te vermeerderen der Aziatische Grooten, aan welke, om hen niet te laten verhongeren, eene aalmoes wordt toegeworpen. - Aan den Durbar of Rijksraad werd het bewind over het Rijk toevertrouwd, onder den Britschen Commissaris of Agent als voorzitter. Ook moest hij de voogdijschap over den jeugdigen Maharadjah op zich nemen. Ten einde oproerigheden te onderdrukken en orde te handhaven werd besloten, dat bij voortduring 10,000 man Britsche troepen, in het rijk van Lahore, de belangrijkste punten zou-
{==51==} {>>pagina-aanduiding<<}
den bezetten. Op die wijze zou het grondgebied de Britsche bescherming genieten, tot op het tijdstip dat de Maharadja zelf de teugels van het bewind konde aanvaarden. Dat tijdstip was voor een zevenjarigen knaap nog verre verwijderd. Het krijgsvolk moest door het rijk van Lahore met 500,000 pond. sterl. (f 3,600,000) 's jaars betaald worden.
Naauwer en naauwer werden de banden voor de Seiks toegehaald; knellender werd het juk den Punjaubees op den hals geworpen. Inderdaad was het rijk van den Punjaub in het onmetelijke Britsche gebied verzwolgen. Wie zou, na zoodanige tuchtiging en voortgezette onderdrukking van alle vrije beweging, aan de voortdurende onderwerping twijfelen van déze Natie, door de Engelschen, nevens zoo velen, aan hunne zegekar geketend! - Maar het was eene natie, wier krijgsbenden, ofschoon jaren lang bandeloos, en met aanvoerders hunner onwaardig, evenwel op het einde van 1845 en in het begin van 1846, aan de Britsche dapperen, handen vol werks gegeven hadden. Die natie derhalve verdiende niet met minachting behandeld te worden.
De Britsche officieren en hooge ambtenaren te Lahore en in andere steden van het rijk waren er in geenen deele op bedacht, de genegenheid of de achting der bevolking te verwerven. Zij behandelden den landzaat met laatdunkendheid, gedroegen zich op eene wijze, die den Seiks of Hindoes dikwerf aanstoot gaf, en maakten zich bovendien aan velerlei uitspattingen schuldig. De Sirdars en andere aanzienlijke mannen moesten zich vernederingen laten welgevallen, die bij hen en bij het volk eenen hoogst ongunstigen indruk achterlieten. Daaraan echter kreunde zich niemand. Het werd er voor gehouden dat de Punjaub voor goed was ten onder gebragt, en dat het, na de ontzettende inspanning, tot welke men zich had gedwongen gezien, hoog tijd was om de armee, van ongeveer 250,000 man, trapsgewijs te verminderen, opdat het Militaire Departement geene zoo ontzettende uitgaven verslinden mogt. Eene uitgave toch van zeventig tot tachtig millioen gulden was op den

{==52==} {>>pagina-aanduiding<<}
duur te drukkend voor de geldmiddelen der Oostindische Maatschappij. De vermindering der staande armee werd alzoo vastgesteld en vooreerst op 40,000 man bepaald, in het vertrouwen, dat die bezuiniging niets veranderen zou aan de veiligheid van het gebied, dat zich nu uitstrekte van de zuidpunt van het Malabaarsche schiereiland eenerzijds, en van het eiland Sinkapore aan het uiteinde van het Maleische schiereiland anderzijds tot aan het hoogland van Tibet in het noorden.
Waarom ook zoude men aarzelen tot die vermindering over te gaan. Het Birmannische rijk was tot rust gekomen. In Afghanistan bevond men zich in een staat van uitputting, die geene vrees inboezemde. Wat den Punjaub aanging: daar onderwierp men zich geheel aan de nieuwe orde van zaken, en er was aan geene woeling te denken.
Hoe bedroog men zich! Het was eene kalmte zoo als die soms in de Natuur wordt waargenomen; eene kalmte, waarin geen windje ruischt, geen blaadje ritselt; maar die in weinige oogenblikken in een orkaan verandert, het luchtruim met nacht bedekt, en de aarde doet trillen, tot op hare grondvesten.
In den Punjaub heerschte nog rust, doch in het zuidwesten werd eene kleine wolk zigtbaar, die weldra met bliksemsnelheid den geheelen Punjaub met een zwart floers, als met eene lijkwade, zou bedekken.
Tusschen de Garra en den Trinab ligt het Distrikt Moultan, waarover de Sirdar dewan moelrai van wege het rijk Lahore het gebied voert. In den aanvang van 1848 ontstonden er moeijelijkheden met dien Sirdar over de sommen, door hem als bijdrage in de oorlogskosten en tot bestrijding van het onderhoud der Britsche hulpbenden op te brengen. Moelrai kwam te Lahore; men liet hem ongemoeid weder naar zijn Gouvernement vertrekken, en een gevraagd uitstel van betaling werd hem verleend. Kort na zijn vertrek begrepen de Engelschen, te Lahore, dat zij beter zouden doen, de verdediging eener zoo belangrijke sterkte als Moultan op te dragen aan iemand, op wiens getrouwheid zij beter konden reke-
{==53==} {>>pagina-aanduiding<<}
nen. Dewan moelrai werd afgezet, khan singh werd in zijne plaats tot Gouverneur benoemd, en twee jonge officieren vans-agnew en anderson werden afgevaardigd, om den Sirdar khan singh in zijne nieuwe betrekking te installeren. Met een groot gevolg, doch met weinig krijgsvolk, begaven zij zich den 5 April 1848 op weg, en bereikten Moultan op den 18 April. - Aan het gevaar, eenen leeuw in zijn hol te gaan tarten, dachten zij niet.
Met het lot dat hem wachtte, was de bestuurder van Moultan, reeds vóór hunne komst, bekend. Hij nam zijne maatregelen dienovereenkomstig. De Engelschen werden met veel pligtplegingen ontvangen, doch eer zij hunnen last konden volbrengen, vielen zij onder de dolken van huurlingen. - Eene daad van zoo groote stoutheid wekte te Lahore verbazing en ontsteltenis. Er was geen twijfel aan, de Dewan zou Moultan in staat van verdediging stellen, en door andere misnoegde Sirdars onder de Seiks worden ondersteund. Het getal troepen te Lahore was niet groot, ook mogt men die stad niet ontblooten. Daarbij was de afstand van zestig uren gaans van dien aard, dat met het heete, en voor Europeërs zoo drukkende jaargetijde, aan het bijeenbrengen eener genoegzame krijgsmagt, om Moultan te gaan vermeesteren, naauwelijks gedacht kon worden. Dit alles maakte het oogenblik voor de Engelsche oppermagt te moeijelijker, en de waarschijnlijkheid te grooter, dat dewan moelrai van dit gedwongen uitstel partij zoude trekken.
Zoo ras de gebeurtenissen van Moultan te Lahore bekend werden, ontstond er gisting in de gemoederen, en het bleek weldra dat men, in veiligheid zich wanende, gesluimerd had boven een vulkaan. Er waren pogingen aangewend, de Sipaijers om te koopen door de belofte van hoogere soldij. Men kwam metderdaad eene zamenzwering op het spoor, waarvan de vertakkingen, uit onderscheidene gedeelten van het rijk, te Lahore te zamen liepen. Aan het hof van de Ranee hield men de draden der zamenzwering, daar was de stookhaard van den opstand. Het bleek dat chunda koenwur-zelve de ziel was

{==54==} {>>pagina-aanduiding<<}
der zamenspanning, en dat hare voornaamste handlangers en raadslieden waren de Sirdars gungah ram en khan singh, de eerste voornaam officier aan het hof der Koningin-moeder, en de ander vroeger generaal der artillerie. Op den 7den Mei werden deze beide gevangen genomen; den 9den ter dood veroordeeld, en den 11den, bij het aanbreken van den dag, terwijl de toebereidselen geheim waren gehouden, buiten de stad, in tegenwoordigheid van eene compagnie van elk regement te Lahore tegenwoordig, te regt gesteld. In ketenen werden de beide Sirdars naar het schavot gebragt, - en gehangen. - Eer dat gebeurde had de Engelsche Resident-Minister zich ook van de Koningin meester gemaakt. Met een klein geleide van gewapenden vertrok zij uit Lahore. Slechts een paar officieren van dat geleide waren in het geheim. Langs omwegen bragt men haar naar de Engelsche legerplaats, en haastte zich vervolgens haar met eene sterke militaire magt naar de overzijde van de Sutledje te vervoeren. Toen had men haar in zijne magt, doch oordeelde evenwel haar op nog verderen afstand van Lahore te moeten plaatsen, denkelijk te Meerat of nog verder.
De groote omzigtigheid bij de gevangenneming der Ranee, en de buitengewone spoed in de teregtstelling der beide grooten, toonden dat men vreesde voor opschudding en welligt voor pogingen tot bevrijding der beide veroordeelden. Het doel evenwel, met de teregtstelling beoogd, kon niet bereikt worden bij de krijgshaftige Seiks. De smadelijke doodstraf gaf verbittering en wekte tot tegenstand op. - Een andere maatregel, in de oogen der Engelschen noodig, bragt evenmin ontsteltenis of ontmoediging onder de bevolking; wij bedoelen de gevangenneming van den Sirdar tei singh, (in den laatsten oorlog opperbevelhebber der Seiks) en van de leden van den Durbar. De omgeving van julep singh bestond nu uit Engelschen, of uit personen op wie zij meenden geheel te kunnen rekenen, zoodat de jeugdige Maharadjah, die, sedert zijne verheffing, nog niets dan

{==55==} {>>pagina-aanduiding<<}
verraad, geweld en moord had gezien, onmiskenbaar een gevangene der Engelschen was geworden.
Alle die voorvallen, waarvan de hoofdstad getuige was, waren den Sirdars, zoo afkeerig van de Britsche oppermagt, krachtige hefboomen om de bevolking tegen de dwingelandij der vreemdelingen tot opstand te brengen. Alomme wees men op de slavernij van den Maharadjah, en op het geweld der Ranee aangedaan; dewan moelrai riep zijne landgenooten op, om hem tegen de vreemdelingen te hulp te komen. - Onder de kreet: ‘weg met de vreemdelingen!’ werd alom de vaan des oproers opgestoken en snelde men van alle zijden te wapen.
De Engelschen vonden zich, in de bezette sterkten, door eene vijandige bevolking bedreigd of ingesloteu, en door den zomer en de onmogelijkheid van troepen-aanvoer was er aan geene dadelijke uitkomst of ontzet te denken. De zomerhitte, namelijk, in verschillende gedeelten van Hindostan zoo ondragelijk voor den Europeër, maakte het aanrukken van strijdkrachten, om welke naar Bombay, Calcutta en elders bevelen gezonden werden, in het tegenwoordige tijdsgewricht hoogst moeijelijk, zoo niet onmogelijk. Dit vervulde de Engelsche officieren, ambtenaren, kooplieden en planters met eene moedeloosheid, die met het voorspiegelen van eene spoedige demping van den opstand zoo veel mogelijk werd bestreden. Met dezelfde bedoeling werd de onbeduidende schermutseling van eenige manschappen onder Luitenant edwardes tegen de troepen van dewan moelrai op het breedst uitgemeten, en daarvan in de bladen gewag gemaakt, als hadde die officier beduidende voordeelen behaald. Om daaraan nog grootere belangrijkheid bij te zetten, werd de Luitenant edwardes tot majoor bevorderd. Nu immers was het buiten twijfel, dat aan dewan moelrai een zware slag was toegebragt.
Dat gevecht had plaats op den 1 Julij 1848, in de nabijheid van Sadoesan. De Dewan-zelf zou zijne troepen aangevoerd en de strijd uren lang geduurd hebben, totdat een kanonkogel den olifant trof dien moelrai bereed; hij werd met zijn zetel op den grond geworpen. Of-
{==56==} {>>pagina-aanduiding<<}
schoon hij oogenblikkelijk te paard steeg en zich vertoonde, hadden zijne manschappen, door dien val ontsteld, het slagveld geruimd, waarbij den vijand vier stukken waren in handen gevallen. Van de Engelsche zijde bedroeg het verlies geene honderd man, waaronder een twintigtal dooden. - Men maakte die gebeurtenis zelfs zoo gewigtig, als had de Gouverneur van Moultan aan edwardes de overgave dier sterkte aangeboden, indien hem levensbehoud wierd verzekerd. Maar het duurde nog lang, alvorens de Engelschen zich over de inname van Moultan mogten verheugen.
Intusschen werden in Bengale en in het Presidentschap Bombay, alle de troepen, die maar eenigzins gemist konden worden, langs de rivieren naar den Punjaub gezonden. Aan den linkeroever van de Sutledje of eigenlijk van de Garra werden de troepen verzameld, en daarover het bevel aan Generaal whish opgedragen. - Van Lahore en andere plaatsen werd eene versterking van 7000 man, waaronder 2000 Europesche troepen, naar de Sutledje gerigt. Dewijl zij door een landschap moesten trekken, dat in opstand was, hadden zij veel op hunnen togt te lijden, en ondergingen zij een aanmerkelijk verlies. - Aan een arm der Ravee gelegen, heeft de stad Lahore een brug over die rivier, waarop de Seiks onderscheidene aanvallen waagden. Telkens echter werden zij teruggeslagen.
Groot was de zedelijke invloed der vertraging van allen eigenlijken aanval, niet enkel op de Seiks maar ook op de naburige Staten. Bij de Seiks bragt elke dag aanwinst van manschappen; de soldaten werden geoefend, en de legerafdeelingen gevormd, zoodat de Punjaubees met iederen dag verwijl zijne strijdkrachten beter te zamentrokken en ten strijde rusten kon. Voor de naburige onderworpen volkeren en ook voor de Afghanen was het een verderfelijk voorbeeld, waardoor de gehoorzaamheid aan de Britsche gezagvoerders geenszins vermeerderde. - Die bedenkingen deden Generaal whish besluiten, om, zoodra hij eene voldoende magt bijeen zoude hebben, het afnemen der zomerhitte niet af te wachten, maar onver-
{==57==} {>>pagina-aanduiding<<}
wijld zijne krijgsverrigtingen tegen Moultan aan te vangen. - Op het einde van Augustus had hij ongeveer 30,000 man aan de Sutledje bijeengebragt, liet een gedeelte tot bescherming der brug achter en trok met de overigen in eene noordwestelijke rigting op Moultan. In zijnen togt naar die vesting werd hij niet weinig belemmerd door kleine sterkten, die hij niet raadzaam oordeelde, onvermeesterd in zijn rug achter te laten. Zij werden door de Seiks met onverschrokkenheid verdedigd, en konden slechts met de bajonet veroverd worden. Den aanvallers kostten deze gevechten voorzeker niet minder volks dan aan de verdedigers. Vele officieren geraakten buiten gevecht. Voor de Europesche troepen was de hitte hinderlijk, en ook uit dien hoofde kon Generaal whish slechts langzaam zich voorwaarts bewegen. Op den 12 September werd wederom eene versterkte legerplaats der Seiks aangetast. De verdedigers hielden stand; de strijd was moorddadig. Naar gewoonte werden de Engelsche troepen in den stormpas tegen de verschansingen
aangevoerd, doch door de Seiks met achterlating van meer dan twee honderd man teruggedreven. - Van dat oogenblik meende de Sirdar shere singh - die in de armee van Generaal whish eene afdeeling onder zijne bevelen had - een gunstig gebruik te kunnen maken, om de rijen der aanvallers te verlaten en tot die der verdedigers over te gaan. Niet minder dan 5000 man, meest allen Punjaubezen, kozen de zijde der Seiks. - Groot was de ontsteltenis en verwarring, in de Engelsche armee daardoor veroorzaakt. De vlugt werd bijkans algemeen; en het kostte Generaal whish en zijne officieren groote moeite, om de manschappen tot staan en in geregelden terugtogt te brengen. Het is te verwonderen, dat de Seiks van hunne voordeelen, op dat oogenblik, geen beter gebruik maakten. Het getal der ontkomen Britten zon dan gering zijn geweest. Het Britsche legerhoofd achtte geraden, zijne troepen naar de Sutledje terug te voeren, en zijne legerplaats op den linkeroever weder te betrekken.
Algemeen en diep was de indruk van deze gebeurtenis.

{==58==} {>>pagina-aanduiding<<}
Bij de inlandsche regimenten der Oostindische Compagnie veroorzaakte zij ontmoediging, bij de Engelschen groote bezorgdheid, en bij de Seiks een niet gering zelfvertrouwen. Van den kant des Britschen bewinds werd meerdere krachtsinspanning noodzakelijk. Waar troepen gemist konden worden, werden bevelen ontvangen, om naar het noorden op te rukken; ook batterijen veldgeschut en zwaar geschut werden van alle zijden in die rigting in beweging gesteld.
De toestand der Engelschen werd hagchelijk; want de zoogenoemde beschermde Staten der Seiks, tusschen de Sutledje en de Jumna, bevonden zich in eene gisting, van welke zich niets goeds liet voorspellen, en de houding van dost mohammed, in het verre noordwesten, deed, ook van dien kant, het ergste duchten; zonder dat men wist, wàt te denken eenerzijds van de volken aan den Indus, en anderzijds van den beheerscher van Jummoo en Cashmir en van andere naburen. - Er was geen middelweg. Op nieuw moesten de velden van den Punjaub met bloed gedrenkt, op nieuw de wateren van de Sutledje en van andere rivieren van het voormalige rijk van runjit singh met lijken gevuld worden; want alleen buitengewone pogingen konden ten zege voeren: het gold de oppermagt van Groot-Brittanje!
De Sirdar sutter singh en zijne zonen, mannen van veel invloed onder de Punjaubezen, namen een werkzaam aandeel aan den opstand en hadden hier en daar gewapende manschappen vereenigd. Patar singh, een zijner zonen, had Julalpore aan de Genab bezet; hij zelf, meende men, stond aan die zijde nader aan de Ravee; zijn zoon, shere singh, bewoog zich tusschen Moultan en Khoenda-Ghat, waar de Engelschen, na de gebeurtenissen van Sobraon, over de Sutledje waren getrokken. Welke waren de strijdkrachten, waarover zij beschikken konden? Men wist het niet, en evenmin of het hunne bedoeling was, zich te vereenigen, en of zij dan welligt zouden trachten tegen Lahore op te trekken, en die stad te vermeesteren.
Generaal Lord gough nam Ferozepore tot het steunpunt

{==59==} {>>pagina-aanduiding<<}
zijner bewegingen, ten einde Lahore in het oog te kunnen houden, en tevens te kunnen gadeslaan hetgeen tusschen de Sutledje en de Bejas mogt voorvallen. Generaal whish, met Kolonel cortlandt en Majoor edwardes, kregen steeds versterking in manschappen en geschut; zij bedreigden Moultan al meer en meer van nabij. Generaal cureton vormde een kamp tot bescherming van Lahore. Onder alle die voorbereidende werkzaamheden verliep de maand October, in het eigenlijke Lahore en in Moultan. Doch wat gebeurde intusschen in het noorden? Daar was men overgelaten aan eigen krachten en de hulpmiddelen die men zich-zelven verschaffen kon. Majoor laurence, die te Peshawur het bevel voerde, zag de slechte gezondheid onder de manschappen der bezetting, meest Sipayers en Seiks, dagelijks vermeerderen. Op den 25 October geraakten de Seiks in opstand; den volgenden dag werden de Sipaijers door hun voorbeeld aangestoken, en des avonds van dien dag rukten zij voor het paleis van den Resident, eenige stukken geschut medeslepende. Onder de kreet: ‘dood aan de Engelschen!’ had de aanval plaats. Er bleef laurence geene keuze overig: - met zijne echtgenoote en eenige andere Engelschen nam hij de vlugt, onder beschutting van een vijftigtal ruiters die hem tot geleide strekten. Men gelooft dat hij, destijds in handen der verbitterde troepen gevallen, zeker vermoord zou zijn geworden. Weinig minuten nadat hij het paleis, door een nog onbezetten uitgang, verlaten had, drongen de opstandelingen er binnen, en gaven alles aan de vernieling prijs.
Majoor laurence bereikte den Indus, doch viel daar met de zijnen in de handen van sutter singh. Hoewel krijgsgevangen, hadden zij zich over de behandeling van den Sirdar in geenen deele te beklagen.
De vesting Attok werd door sutter singh vermeesterd. Kapitein abbott, aan wien de zorg voor die belangrijke vesting was toevertrouwd, had van golab singh, die hem versterking aanbood, slechts eenige stukken geschut aangenomen; dewijl hij den vorst van Cashmir niet vertrouwde. - Toen de Sirdar sutter singh zich voor de

{==60==} {>>pagina-aanduiding<<}
plaats vertoonde, werd deze door verraad van binnen geholpen.
In dier voege geraakten twee gewigtige plaatsen in het noorden van den Punjaub: Peshawur aan den pas van het Kyber-gebergte, den toegang tot het gebied van Kabul; en Attok, aan de vereeniging van de Landie met den Indus, in handen der Seiks.

VIII.

Beleg en vermeestering van Moultan.

Shere singh bevond zich in de eerste dagen van November 1848 aan de Ravee, niet verre van de plaats waar, door de zamenvloeijing met de Genab en Jelum, de Trinab een aanvang neemt. Zijne magt werd begroot op 17,000 man, met 15 stukken geschut; doch hij verwachtte aanzienlijke versterking, onder den Sirdar ram singh, uit het gebergte. Of hij aan de rivier eene stelling zoude nemen, of Lahore dacht te bedreigen, of trachten zou Moultan te ontzetten, was onzeker.
Moultan, eene goed versterkte plaats aan de Trinab, met een kasteel, door een Europeesch krijgskundige in geduchten staat van verdediging gebragt, werd door Generaal whish belegerd. Eene batterij van vier mortieren en zes hauwitsers, goed gerigt en wèl bediend, deden den belegeraars veel nadeel. De pogingen om die batterij te veroveren waren steeds vruchteloos geweest. Op den 6 November werd een nieuwe aanval beproefd. De Europesche troepen ondernamen dien en zouden door de inlandsche troepen worden ondersteund; doch naauwelijks waren deze op het punt gebragt, waar hunne medewerking gevorderd werd, toen zij gezamenlijk naar de Seiks overliepen, hunne officieren medeslepende. Groote verwarring en de onmogelijkheid om den aanval voort te zetten waren hiervan dadelijk de gevolgen.
Noch op de Sipaijers, noch op de hulptroepen was nu meer te rekenen; want de overgeloopen benden waren ten deele eigene inlandsche regementen, ten deele hulp-
{==61==} {>>pagina-aanduiding<<}
benden van den Nabob van Bhawulpore. Zonder inlandsche troepen nogtans, gewoonlijk twee-derden van de magt te velde, was aan geen aanval te denken. Ook om de Europesche troepen niet geheel te ontmoedigen moest de mogelijkheid eener herhaling van zoodanige trouweloosheid worden vermeden. Hoe noodig het ware de bezetting van Moultan te kastijden, Generaal whish moest besluiten de zijnen niet te zeer aan het vuur der vesting bloot te stellen.
Daar de belegerden tot dus verre geene uitvallen hadden gedaan, was het voor de Engelschen eene niet aangename verrassing, toen dit in den morgen van den 7 November het eerst geschiedde. De Seiks overvielen den linkervleugel en zochten dien om te trekken; eene batterij aan die zijde werd door hen in de flank aangetast. De Britsche troepen, door dien onverhoedschen aanval onthutst, namen de vlugt, en het scheen eene poos alsof de aanvallers alles voor zich heen zouden drijven en de legerplaats vermeesteren. De officieren, vooral Majoor edwardes, ijverden om de troepen tot staan te brengen, en de orde te herstellen. Uit het centrum en van den regtervleugel snelden versterkingen aan. Overal waren de Europesche officieren de voorsten. De strijd werd bloedig. Van lieverlede keerde de orde onder de Britsche troepen terug, en de Seiks, uit de veste geene ondersteuning ontvangende, werden tot wijken gedwongen. Voet voor voet den grond betwistende, en hunne vijanden steeds de spits biedende, bereikten zij de stad, met achterlating van drie of vier veldstukken. De hardnekkige strijd had omstreeks drie uren geduurd. De Engelschen schrijven er zich de overwinning van toe, en noemen hem naar een dorp: de veldslag van Soeradkoud.
Veel was er echter aan de Engelsche zijde niet mede gewonnen. Generaal whish ging voort zijne magt te versterken. Hoewel langzaam kwam er ook eene genoegzame hoeveelheid belegeringsgeschut. Nu kreeg het beleg een ernstiger wending; beide de stad en het kasteel werden naauwer ingesloten, en onafgebroken bestookt;

{==62==} {>>pagina-aanduiding<<}
vooral rigtte eene batterij van congrevische vuurpijlen groote schaden aan.
Eene menigte menschen uit den omtrek hadden hun toevlugt binnen Moultan gezocht. Door de veelheid der monden begon er de leeftogt schaarsch te worden. De uitvallen werden steeds moeijelijker, en, hoe onversaagd de belegerden zich daarbij gedroegen, zij keerden echter gestadig met bebloede koppen terug; zonder nogtans daardoor den moed te verliezen.
Zoo verliepen dagen en weken tot op den 30 December 1848, dien voor Moultan onvergetelijken en noodlottigen dag. Eene congrevische vuurpijl drong toen in een der kruidhuizen door. De ontploffing was vreeselijk en vernielde vele gebouwen, en begroef eene menigte menschen onder het puin. Groot waren de ontsteltenis en de droefheid. Tot daartoe had men op ontzet gehoopt; maar nu werd de moedeloosheid grooter en grooter. - Weinig dagen daarna was op twee of drie plaatsen bres geschoten en de Engelschen waagden de bestorming. Dewan moelrai week daarop in het kasteel. Hier handhaafde hij zich nog veertien dagen, maar toen ook de Ingenieur, die de verdediging had bestuurd, gesneuveld was, gaf de Sirdar, op den 22 Januarij 1849, het kasteel over en zich met de zijnen gevangen.
De belegering had weken achtereen geduurd; de verdediging was hardnekkig geweest, en had, ook aan de belegeraars, veel gekost. De Seiks hadden op nieuw getoond, hoe zeer dapperheid en volharding tot hunne deugden bebooren. Veel had de stad reeds van het beleg geleden, maar het krijgsregt stelde haar nu in de magt en aan de willekeur des overwinnaars. Aanzienlijk waren de krijgsbehoeften die er gevonden werden. Velerlei stoffen en koopwaren en kostbaarheden van de ingezetenen en van de bewoners der omstreken, die gehoopt hadden ze binnen de stad te redden, werden door het Britsche leger buit gemaakt. Bovendien werd van de inwoners eene oorlogsbelasting van twintig lak ropijen

{==63==} {>>pagina-aanduiding<<}
(omstreeks 24 ton gouds) geëischt om eene geheele plundering af te koopen. (⋆)
Naauwelijks was de heldhaftige verdediger van Moultan in Britsche gevangenschap, of Britsch-Indische dagbladen beweerden dat dewan moelrai, om moord, aan de Engelsche Agenten vans-agnew en anderson gepleegd, behoorde ter dood gebragt te worden. Zoodanige strafoefening, het smadelijk ophangen, zelfs van hoogst aanzienlijke mannen, ja, van onttroonde Vorsten, is bij de Engelschen geenszins zonder voorbeeld. Of die doodstraffen te hunnen voordeele op de inlanders hebben gewerkt, en of zij 't doen zouden op de krijgshaftige en hooghartige Seiks, mag betwijfeld worden. - De Sirdar werd aan eene regtbank overgeleverd, die deze drie vragen had te beantwoorden:
1o. Heeft moelrai deel gehad aan den moord der Heeren vans-agnew en anderson?
2o. Heeft hij tot dien moord aangezet?
3o. Heeft hij de moordenaars beloond?
In Julij 1849 zijn die drie punten bevestigend beantwoord en is moelrai tot den strop veroordeeld. Uit aanmerking echter van verzachtende omstandigheden heeft de Gouverneur-Generaal dalhousie zijne doodstraf in eene levenslange gevangenis veranderd en hem een fort ten verblijve aangewezen.
Aldus is, naar alle waarschijnlijkheid, de dewan moelrai, na eenige maanden op het tooneel der wereld geschitterd en den Engelschen groote bezorgdheid veroorzaakt te hebben, voor altijd afgetreden, om binnen de muren eener sombere gevangenis over voorbijgegane grootheid na te peinzen, en de rampen zijns vaderlands te beklagen.





{==64==} {>>pagina-aanduiding<<}

IX.

Krijgsverrigtingen, tot en met den slag aan de Jelum, op den 13 januarij 1849.

Terwijl Generaal whish al zijne krachten moest inspannen om het beleg van Moultan tot een gunstig einde te brengen, verzamelde de Opperbevelhebber Lord gough een leger omstreeks Ferozepore. Generaal cureton bezette nog altijd eene legerplaats tot bescherming van Lahore en Omritser, terwijl Generaal wheeler eene stelling had genomen in het westen van Ferozepore, tusschen de Sutledje en de Ravee, om de Seiks te beletten de belegerde veste te hulp te komen.
In het begin van November omstreeks 20,000 man bijeen hebbende, begreep Generaal gough den vijand, wiens hoofdmagt naar de oevers van de Genab was teruggetrokken, te moeten opzoeken en slag te leveren. Het corps van wheeler kreeg bevel om voorwaarts en de Ravee over te trekken, ten einde ram singh, dien men met zijne bergvolken in de Reikna-Doab meende te zijn, te onderscheppen, of althans van nabij in het oog te houden. Generaal gough-zelf ging de Baree-Doab en bij Lahore de Ravee over, en vermeerderde zijne magt met de afdeeling van Generaal cureton. Aldus versterkt trokken de Engelschen in de rigting van Nasaira, ten einde nabij Ramnagur de Genab over te gaan, om shere singh, die aan den regteroever dier rivier had post gevat, uit zijne stelling te verdrijven.
Den 22 November trokken de Engelschen ten zuiden van Ramnagur voorwaarts, meenende dien dag nog de Genab te zullen bereiken, en eene geschikte waadplaats te vinden om op den regteroever te komen. Het landschap was ongelijk, met heuvelrijen, bergruggen, ravijnen en enge dalen doorsneden en met boschrijke gedeelten bezet. Hoe gunstig dat terrein ook ware voor een vijandelijken overval, de Engelschen dachten nog niet aan de Seiks, naar hunne meening, aan den regteroever

{==65==} {>>pagina-aanduiding<<}
der rivier, in eene sterke legerplaats opgesloten. Plotseling viel hun eene bende Seiksche ruiters met onstuimigheid in de flank. Een oogenblik later werd die bende teruggedrongen en door de Britsche kavallerie vervolgd. In goede orde, doch haastig en zonder omzien vloden de Seiks, met drift nagejaagd door troepen, welke het hehaalde voordeel aanvuurde. Eensklaps houden de Seiks weder stand, en een levendig vuur uit het omringende hout ontvangt de Engelschen. In een moerassig terrein gelokt, kunnen hunne paarden weinig uitrigten, en het aankomend geschut zakt in den drassigen grond. De slagting, door het vuur, en vervolgens door de ruiterij der Seiks, die het terrein kende, onder de Britsche troepen aangerigt, die te ver van het hoofdcorps waren afgeraakt om spoedige hulp te kunnen erlangen, was vreeselijk. Onder de gesneuvelden bevonden zich Generaal cureton, Kolonel havelock en Kapitein fitz-gerald; onder de gewonden telde men vier kapiteins. - Om dat verlies minder belangrijk te doen voorkomen, heeft men eerst kleine voordeelen, door Generaal gough behaald, breed uitgemeten, en later die verrassing als eene schermutseling voorgesteld.
De linkeroever van de Genab werd echter bereikt. Vandaar zag men op den regteroever de uitgestrekte legerplaats der Seiks, door shere singh met 30,000 man bezet. De waadplaats door de rivier, een half uur afstands beneden Ramnagur, kon niet gebruikt worden zonder de troepen aan het welgerigte geschut van den vijand bloot te stellen. Elke andere geschikte waadplaats werd insgelijks door de batterijen der Seiks bestreken. Er bleef alzoo niets anders overig, dan aan den linkeroever van de Genab een gunstiger oogenblik tot den overtogt af te wachten.
Daar lag nu de Engelsche hoofdmagt diep in den Punjaub, maar geheel werkeloos en te midden van eene vijandig gezinde bevolking; terwijl Moultan nog altijd vruchteloos werd belegerd. Intusschen waren de Seiks ijverig werkzaam om in de Boree-Doab, in de Jalindhur-Doab, en bezuiden de Sutledje de bevolking tegen de Engelschen

{==66==} {>>pagina-aanduiding<<}
op te zetten. Kleine benden Seiks te paard zwierven tusschen de Ravee, de Bejas en de Sutledje, om de oprukkende detachementen met krijgsbehoeften of leeftogt te onderscheppen, en de bewoners dier streken tot opstand te drijven, zoo wel door beloften als door bedreigingen. De laatsten echter waren zelden noodig bij eene bevolking, tegen de Engelschen met afkeer of haat vervuld. Met elken dag werd de onveiligheid grooter, en de toevoer, naar Lahore en verder op, naar het leger, moeijelijker, wanneer ze niet door sterke troepen-afdeelingen werd beveiligd. Ram singh verstoutte zich zelfs, in de Baree-Doab, kleinere plaatsen in bezit te nemen of te belegeren. Dit noodzaakte Generaal wheeler, de Ravee weder over te gaan, om den vijand in de Baree-Doab het hoofd te bieden.
Hagchelijker en gevaarlijk werd inmiddels de toestand des Opperveldheers. De gedwongen werkeloosheid ontmoedigde zijne troepen en verhoogde het zelfvertrouwen zijner vijanden. Aan eenige onmisbare behoeften begon gebrek te ontstaan en de zedelijke kracht zijns legers verflaauwde. Toen de Britsche troepen een dag of tien op den linkeroever van de Genab gelegen hadden, werd eindelijk eene onbezette waadplaats ontdekt, waar ook het veldgeschut konde overtrekken. De magt onder Generaal-Majoor thackwell zocht middelerwijl den vijand te bekruipen, en stiet den 3 December op een afgezonderd corps Seiks, dat zich dapper verdedigde, maar niettemin groote schade leed.
Onbegrijpelijk is het, hoe shere singh, door dit wel is waar gevoelig, maar betrekkelijk klein verlies, zich liet ontmoedigen. Hij, die op den moed en de getrouwheid der zijnen kon rekenen, zeker was van de hulpe des landzaats, en op vaderlandschen bodem stond, liet zich verschalken of door onberaden schrik uit zijne stelling verjagen. - In den nacht, die op de gemelde ontmoeting volgde, brak hij op en rigtte zich langs de bergketen noordwaarts. De Engelschen waagden het niet hem aan te tasten, maar zonden eenige ruiterhoopen af, om hem in het oog te houden.

{==67==} {>>pagina-aanduiding<<}

Het welgeoefend, dapper leger, dat eene sterke Europesche magt tien dagen lang in ontzag had gehouden, verliet, eer het nog ernstig bedreigd werd, eene versterkte legerplaats! - Niets kon voor Lord gough gelukkiger zijn. Hij kon nu de Genab onverhinderd overtrekken, en onder zijne troepen herleefden de moed en het vertrouwen. Te Calcutta, Madras en Bombay verheugde men zich over die uitkomst, alsof er eene groote overwinning op de Seiks ware behaald geworden.
Shere singh nam nu, aan den linkeroever van de Jelum, eene andere stelling in, met oordeel en krijgskunde gekozen. Daar werd eene nieuwe versterkte legerplaats voor zijne 30,000 man aangelegd, en met ongeveer 50 stukken gewapend. De Engelschen belemmerden hem daarin niet; hun aanmarsch ging langzaam. En geen wonder! Men was nu door een aanzienlijken afstand van Lahore gescheiden; en hoe groot was de afstand van Meerut, Laknow en Calcutta! De toevoer moest van Bombay met stoombooten langs den Indus worden aangebragt; maar op de volken langs den Indus was niet te rekenen; en de getrouwheid van de onderworpen Staten der Seiks aan de Sutledje was niet boven twijfel verheven. - Doch, wat zou men doen? Kon men eene aanzienlijke vijandelijke armee aan de Jelum ongestoord haar spel laten drijven? Dit ware gevaarlijk. Men moest dus voorwaarts op de mogelijkheid af van door den vijand van allen toevoer te worden afgesneden. Naarmate het gevaar vermeerderde, werd ook de nooddwang grooter, om er door een beslissenden slag een einde aan te maken.
Lord gough trok alzoo dieper het land in, en naderde de Jelum met 22,000 gewapenden en 130 stukken geschut. Nabij Russoel of Russoelpore hielden de Seiks, in hunne versterkte legerplaats, eene zeer voordeelige stelling bezet. Ofschoon thans weder in elkanders nabijheid bleven de legers wederzijds op nieuw werkeloos, alsof elk hunner bevreesd ware den aanval te beginnen.
Eindelijk, op den 11 Januarij 1849 zetteden zich de Britsche troepen in beweging, en kwamen den 13den in

{==68==} {>>pagina-aanduiding<<}
het gezigt der versterkte legerplaats. Het vuur werd daarop spoedig van weerszijden geopend. Toen de kanonnade een paar uren had geduurd, was de generaal en chef een oogenblik besluiteloos of hij, om de vermoeijenissen der manschappen, den eigenlijken aanval tot den volgenden dag zoude uitstellen; doch de overweging, dat dit als een gebrek aan vertrouwen op zijne strijdkrachten kon worden beschouwd, deed hem tot den aanval besluiten. Omstreeks ten twee ure werd het bevel tot den storm gegeven. De aanvallers werden door de Seiks met vasten voet gewacht, met welgerigt kanon- en geweervuur begroet, en teruggedreven. Op nieuw werden de Engelschen door hunne officieren tot den storm aangevoerd, en op nieuw moesten zij wijken voor de onverschrokkenheid der Seiks, die onwrikbaar pal stonden. Op eens verschijnt eene aanzienlijke ruiterbende der Seiks op het slagveld, en werpt zich met onweerstaanbare woede in de gelederen der Engelschen. De schok van dien aanval is zoo hevig, det twee Britsche kavallerie-regementen in verwarring geraken en op de vlugt slaan. Een regement Sipaijers, door dit voorbeeld medegesleept, acht den slag verloren, en tracht zich mede te redden. Onderscheidene Europesche regementen daarentegen werpen zich heldhaftig den Seiks in den weg. Een regement Britsche infanterie, met den Generaal pope aan het hoofd, offert zich op en wordt bijkans geheel vernietigd; een inlandsch regement, even heldhaftig, ondergaat hetzelfde lot. De infanterie en artillerie der Seiks stroomen nu uit naar het slagveld. Batterijen, hardnekkig verdedigd, worden genomen en hernomen, vaandels worden alleen aan dooden of stervenden ontrukt en toch niet behouden; dezelfde plek wordt beurtelings met de gekwetsten en dooden van beide partijen bedekt. De sahel
en bajonet dooden hier een stervende uit verbittering, daar uit medelijden. Hoe velen zinken verminkt of ook maar uitgeput neder, en met de verlengende schaduwen van den avond dalen de schaduwen des doods op hunne oogen. Eerst de duisternis maakt een einde aan den moorddadigen strijd.
De uitkomst van den dag is, dat Generaal gough de

{==69==} {>>pagina-aanduiding<<}
wijk neemt naar zijne legeplaats, die hij den 11den verliet, en de Seiks het slagveld behouden en hunnen triomf met vreugdevuren verheerlijken. - Eenige stukken der Seiks, door de Engelschen vernageld, doch achtergebleven, keeren in het bezit hunner meesters terug. Van de Engelschen blijven vier stukken en twee vaandels in de magt hunner vijanden. Het verlies aan manschappen, van weerskanten tamelijk gelijk, wordt begroot op te zamen ongeveer 6,000 gesneuvelden en gewonden. Aan officieren vooral leed het Engelsche leger een treffend verlies: 66 waren zwaar of ligt gewond; onder dezen Generaal campbell; 26 officieren waren gesneuveld, van welke zeven hoofdofficieren, en onder dezen de Generaals pope en pennijcuick. Ook werden vele officieren en manschappen door de Seiks gevangen gemaakt, doch hun aantal is niet bekend.
Deze afloop van den veldslag aan de Jelum bragt allerwege in Britsch-Indië eene groote verslagenheid te weeg. Velen wierpen de schuld der geleden nederlaag op Generaal gough. Hij had, volgens dezen, den storm moeten uitstellen; volgens genen, eer hij aanviel, versterking uit Moultan moeten afwachten. De laatsten bedachten niet, dat het kasteel van Moultan eerst eenige dagen later overging. - De veldheer, dien men na den slag van Sobraon zoo algemeen had toegejuicht, werd nu voor onbekwaam uitgekreten. Er waren er zelfs, die hem voor een krijgsraad wilden hebben teregtgesteld. Niet enkel in Hindostan oordeelden de Engelschen thans ongunstig over den veldheer, nu hem de fortuin den nek had toegekeerd; in Groot-Brittanje was men even onbillijk. Reeds hadden dáár de tijdingen van het gebeurde aan de Genab den Generaal Sir charles napier doen aanzoeken om het bevel over de krijgsmagt in Hindostan op zich te nemen. Toen had hij zich er van verschoond; doch nu de nederlaag aan de Jelum bekend werd, had, zoo men verhaalt, de stoköude wellington aan zijne aarzeling een einde gemaakt met het zeggen: Sir! if you wo'n't go, I must; - ‘Mijnheer! als gij niet gaan wilt, dan moet ik gaan.’
(Het vervolg hierna.)


{==70==} {>>pagina-aanduiding<<}

Een vriend mijner jeugd.

(Niet vertaald.).
Bemin uw afgestorven vriend alsof hij slechts afwezig ware. - Heilig het uur, dat in het boek des tijds door de geboorte van uwen vriend is gekenmerkt.



pythagoras.
Ja, ik heb u lief gehad, dierbare marius! met de liefde eens broeders! - Dat getuigt de stem, die in mijn binnenste spreekt, als ik aan u denk. En wanneer houdt die gedachte op levendig te zijn in mijn gemoed? Zou het zijn omdat het lot mij verwijderd heeft van de groeve, waarin uw gebeente rust; van de plek die uwe asch bewaart? Zij is mij een tempel van heiligheid, toegewijd aan de vriendschap!
Ik kan maar zelden meer, als de najaarsstormen door het stuivend gebladerte van cipres en popel huilen, en den lijkzang der Natuur aanheffen, bij uw aarden rustbed verwijlen, om aan u te denken; - om de vergankelijkheid, wier verwoestende adem rondom mij giert, in verband te beschouwen tot het stoffelijke, dat bestaat en voorbijgaat. Niet, als weleer, kan ik de eerstelingen van mijnen hof, die de lente er doet ontluiken, naar uw graf dragen, om dat vernieuwde leven te strooijen op de lijkzerk, waaronder dat vernietigde leven vergaat, en er te peinzen op de verhevene gedachten: opstanding - wederzien - onsterfelijkheid!
Er sprak iets zoo weemoedig zoets in mij, als ik dat lenteoffer bereidde voor mijnen doode. Als ik nederbukte om de lieve bloemen af te plukken, spiegelde zich het lentelicht in de tranen, die mijn oog op hare satijnen bladeren liet vallen. Zoo dan mijn gemoed vatbaar ware geweest voor de taal der bloemen, ik had het verstaan, hoe het naauw ontloken roosje, bij het wegzwijmen van den purperblos, tot mij sprak: ‘gelijk uwe hand mij afrijt in den eersten bloei, zoo werd ook uw vriend afgere-
{==71==} {>>pagina-aanduiding<<}
ten,’ - en ik zou het beeld des doods in mij hebben herkend. Ik zou begrepen hebben, hoe de lieve Primula-Veris, bij het neigen van het jeugdig hoofdje, mij te verstaan wilde geven: - ‘Zoo boog ook de vriend uwer ziele het hoofd, toen de hand des doods, wreed als de uwe, rondplukte in den bloemhof der vriendschap.’
Maar uw nagedachtenis blijft met mij voortleven; uw aandenken zou ik met mij voeren tot aan de uiterste grenzen der aarde; - ik behield ze met uwe beeldtenis. Die beeldtenis hangt in mijn studeervertrek, zoo als gij die voor mij vervaardigde. Toen beefde reeds uwe hand van zwakheid! De vingers, die het penseel voerden, waren reeds vermagerd. Die loodkleure knokken schenen reeds een geraamte te behooren. Uw oog was reeds mat en weggezonken, en tusschen het portret, dat gij mij schonkt, en uw aangezigt, zoo als gij een maand later op de lijkbaar laagt uitgestrekt, ach! er was slechts een zachte overgang in; want toen gij dat leven nog teekendet, waart gij reeds gesloopt,... uw sterven was slechts een instorten dier brooze hut der vergankelijkheid!
Vaak ben ik in de aanschouwing van uw beeld weggezonken; dan onderhoud ik mij met u in den geest; dan is het mij, of uw oog langzaam opengaat en vriendelijk op mij rust; of uw lippen zich bewegen; of uw warme adem mij tegenstroomt, en uw groet mij tegenlispelt uit het rijk der geesten. Dan zou ik u willen kussen en omhelzen, en varen met u op naar uwe zalige verblijfplaats, omstroomd van eeuwig licht en eeuwig leven!
En als ik dan, zoo als heden, uw geboortedag herdenk, en dien uws doods, dan peins ik in heilige verrukking des geestes voort, zonder dat ik het ontwaar dat het uur van middernacht reeds is voorbijgegaan. Dan doe ik mijn lamp niet uit, zonder dat mijne ziel, verlangende naar hereeniging, u toeroept: alweder een spanbreed ingekrompen van de klove tusschen u en mij!... Eerlang... o marius! kom ik!

Welk een akelig denkbeeld dat men een vriend zou

{==72==} {>>pagina-aanduiding<<}
vinden aan het graf, om dien vriend weder aan het graf te verliezen; dat men elkander het eerst de hand zou reiken, terwijl de doodgraver het ziet, om die voor het laatst weêr toe te steken, als de doodgraver de kist van een van beiden digt schroeft. Wie huivert niet bij de gedachte, dat men bij het dof gedommel der doodklok zou spreken: - ‘laat ons vrienden zijn,’ - om, als daarna weêr die akelige doodklok geluid zal worden, snikkend te zeggen: - ‘wij zijn vrienden geweest!’ - De dood zou de Alfa en de Oméga zijn van zoo somber en doodsch een vriendschaps-verbond! Niet de Engel der liefde zou dien band der ziele geknoopt, noch met zijne lichtvleugelen overschaduwd hebben: de dood stak zijne dorre hand tusschen die der vrienden, toen zij die voor het eerst in elkander legden, en bluschte met zijn killen adem de fakkel uit, die gegloord zou hebben voor het oog hunner zielen, en licht en leven gestraald op hun pad.
Zoo nogtans was het verbond tusschen mijn vriend en mij.
Marius stond aan het graf van zijn braven vader. Ik was daar ook met den mijnen, die de laatste aandoenlijke dienst bewees aan zijn vriend. Dáár zag ik hem voor de eerste maal; voor de tweede, toen ik met mijn vader en de overige vrienden des begravenen naar het sterfhuis keerde om der bedroefde weduwe een troostwoord toe te voegen. Toen weende hij evenmin als daar straks op het kerkhof, en toch dwong zijn gelaat diepe deernis af.
Gij zult een man ontmoeten, met de graauwe tint van gebrek op de kaken en lompen om zijn vervallen ligchaam. Hij klaagt u zijn ellende niet, noch bedelt u om een aalmoes. En toch, uit eigen beweging, als onwillekeurig, reikt ge hem een goudstuk toe. Door geen taal ter wereld kon hij u roerender zijn nood geklaagd, en welsprekender om redding gebeden hebben, dan door dat aandoenlijk zwijgen.
Zoo was het met de droefheid van mijn vriend.
Dat zwemmen in tranen, dat uitbarsten in klaagtoonen, het was geene genoegzame verademing voor de vurige wonde der ziel, die hem van binnen verteerde. En

{==73==} {>>pagina-aanduiding<<}
toch, die holle blik, dat strak gelaat, die krampachtige trekken om den mond,... zij hadden u van gevoel doen wegsmelten. Gij hadt bitter geweend... omdat hij niet weende; - gij zoudt gerouwklaagd hebben, omdat geen klagt in zijn mond was. Hij was een ijselijk beeld van dat verholen lijden des gemoeds, dat, als de verborgene vlam, grondvesten en zuilen verteert tot asch, en lang nog de buitenmuren des gebouws spaart. Een Vesuvius, inwendig beroerd door het woeden der brandbare elementen, maar uitwendig een lagchende bergkling, den landman vriendelijk noodigende er zijn hut op te slaan; maar toch verdacht, ondanks die schijnbare kalmte en bedriegelijke rust!
In het huis des geweens vond ik de bedroefde weduwe, die met stille tranen den vriend harer ziel beschreide, die haar voor deze wereld ontvallen was. Haar vochtig oog was gedurig ten hemel geslagen. o Zalig zij, indien hare gedachten nu reeds afgetrokken waren van 't geen weldra stof en asch zou zijn, indien haar blik ware heengedrongen voorbij die schop aarde, die op zijn kist was gehoopt, en haar oog verre achter zich liet dien grafheuvel, waarop de grenspaal staat, tusschen deze en gindsche wereld! Welligt dwaalde reeds haar geest naar het rijk des hemels, waar haar echtgenoot was heengegaan. Misschien nu al dacht zij hem dáár, aan de voeten van Hem, die de Opstanding is en het Leven! - Driewerf heil haar dan! Zoo mogt al de inspraak van het vrouwelijk gevoel haar tranen afpersen... hare ziel zou daarbij juichen... gelooven... en aanbidden! Zie, de zuivere lichtglans des Evangeliums schijnt zoo helder bij rouwkrip en lijkwade! de fakkel des dags doorboort de wolken, die het azuur verduisteren,... de zonne van Gods Woord gaat op, en dringt door tot in den nacht van smart en dood!
Ook betsy was daar, hare zeventienjarige dochter. Zij was overstelpt van droefheid en leed aan hevige zenuwtoevallen. Zij had het hoofdje op den schouder harer moeder geleund en scheen met haar blik in de oogen der

{==74==} {>>pagina-aanduiding<<}
beminde vrouw den graad dier smart te willen peilen. Allen weenden die haar zagen.
Zij was een meisje van eene hemelsche schoonheid, die de Andaluzische schoonen voor de verbeelding tooverde, in gansch haar kwistigen overdaad van bekoorlijkheden. Dat glinsterend zwart hair, dat haar hals omgolfde; die vonkelende oogen, die tot in de ziele boorden, van wie haar aanstaarden, stak betooverend af bij die lelieblanke tint, die over haar gelaat lag uitgespreid, en nu door de bleekheid der smart zoo verheven was. Daar moest een rein gemoed, een ziel als die eens Engels in dat liefelijk meisje wonen. En in waarheid: zoo als zij daar schier lag, met een traan in dat zwarte oog, druppelend op die albasten wang, waar langs nog nooit een traan van boete had gedropen, en met zaamgevouwen handen,... wie zou ze niet hebben aangezien voor de Moeder des Heeren, biddende aan den voet van het kruis!
En zoo vreeselijk een storm moest gieren om die liefelijke lelie, bevende op den stengel, zoo die niet reeds geknakt was! Die jonge duive, neêrgestreken in de barre woestenij des levens, moest den doodelijken adem des Symouns weêrstaan, zonder Oases, dan den moederlijken boezem, en den jongelingsarm eens broeders!
De ziele van marius was bekommerd om betsy. Het bleek dat hij zijne zuster innig, innig lief had: was het welligt, dat haar lijden hem vergeting was voor het zijne!

Nimmer was anderer feestvreugde voor mij eene vriendelijk noodende gastvrouw, noch droefheid en geween de grendel, die een deur voor mij sloot. Ik had behoefte om ook dat gezin weder te zien, dat mij zoo levendige belangstelling inboezemde. Naarmate ik er met meer onderscheiding ontvangen en bejegend werd, vermeerderde ik mijne bezoeken, en het was mij een weemoedig genoegen, mijne tranen te mengen met die der rouwdragenden, en met hen mij te verdiepen in gepeinzen over dood, graf en opstanding.

{==75==} {>>pagina-aanduiding<<}

Allengs leerde ik er den jongeling nader kennen, tot wiens lot en leven ik in een zoo naauw verband zou komen.
Hij was stil en bedaard, doch in zijn gemoed scheen meer vuur en leven te woelen, dan die strenge en ijskoude gelaatstrekken wel mogelijk deden achten. Op zijn hoog voorhoofd had die verheven ernst zich neêrgevlijd, die den jongelingskrans schier deed wegzinken bij het eikenloof des manbaren leeftijds, dat hij zich ontijdig gaarde. Hij trad bijna reeds door het herfstloof, ofschoon hij nog in lentebloesem had moeten dartelen. Als zijn vonkelend oog had voorgelogen dat zijne ziel zwanger ging van Poëzij, de ijskoude van zijne gelaatstrekken zou dadelijk dat bedrog ontdekt hebben. Hoe kon men die bleekheid van zijn kaak verklaren bij de jonkheid zijner jaren? - Was dus zijn morgen reeds avond, en zou zijn dag, die spoedig volgen moest, nacht wezen? - Boog een heimelijk leed zijn gemoed neder, en knaagde de kanker der smart aan zijn levensbeginsel?
En toch, somtijds werd dat koud gelaat en strenge voorhoofd omgloord met een lichtstroom van levenslust en genoegen, en omstroomd door den zoeten adem der tevredenheid. Ware hij anders somtijds norsch en terugstootend, dán was hij beminnelijk; dan wenschte ik dat hij altijd zóó mogt wezen.
Maar, helaas! dat licht was de voorbijgaande flikkering eener electrieke stof, het opstijgen eener waterbel; die adem, - wat anders dan een lentelucht, balsemend één oogenblik, om weêr vervangen te worden door de ruwe voorjaarskoude!
En die enkele druppelen van de zoetheid des levens, wel mogt hij ze rekenen aan mij verschuldigd te zijn.
Levendig, blijmoedig en van eene gelukkige gemoedsgesteldheid, dartelde ik door de lente des levens. Reeds kiemde er Poëzij in mijn gemoed, die mij de toekomst deed te gemoet juichen; kommerloos droomde ik van levensgeluk, en van een paradijs van louter bloemen, dat voor mijn voet ontsloten was: zonder boom der beproeving, zonder menschenmoorder, zonder Engel met het

{==76==} {>>pagina-aanduiding<<}
vlammend zwaard! - Vraag niet of ik mij later bedrogen zag, toen de werkelijkheid dáár was. - Maar nu, - der luite, voor schuldelooze vreugde gestemd, ontglipte heimelijk een toon van liefde. Wat was ik angstvallig als marius dien hoorde, omdat die hém hinderen moest, wien slechts een Elegie geen wanklank was. - Wat was ik gelukkig als betsy dien opving, omdat zij blozende, als raadde zij wie mijn lied moest gelden, mij met een schalk lachje vergold! Zij, voor wie duizend zangers zouden hebben aangeheven; die in de liederen en op de harpen van duizenden waardig was verheerlijkt te worden; - wie de Engelen in haar droom - dacht mij - een Hymne moesten toewijden als aan eene hunner zusteren!
Doch, spijt dat verschil in geaardheid en neiging, en de verschillende rigting van onzen geest, was het, of onze eerste ontmoeting veeleer de vernieuwing was van een vriendschap, reeds vóór jaren ontstaan, door lot en tijd wel een weinig losgeglipt, maar door slechts één handdruk weder naauw zaamgesnoerd. Eene innige Sympathie vereenigde ons, schoon wij dit aanvankelijk onmogelijk mogten wanen, en dra was een verbond van broederlijke vriendschap tusschen ons opgerigt; 't was of een gulden snoer ons omwond, dat in den smeltkroes van leed en lijden beproefd, op het graf zou worden opgehangen, om 't weder aan te doen in den dag der opstanding!
Zoo stonden wij in den hof des levens naast elkander. Ik als de jeugdige plant, die welig ontwikkelde in de zoetheid der lente. Marius, als de treurwilg, aan wiens wortel het gewormte knaagde. Ik slingerde mijne takken om zijnen stam; hij boog zijn zwaarmoedig lommer over mijn hoofd. En in onze nabijheid prijkte een lelie, liefelijk, als ware zij overgeplant uit de dalen van Damaskus. Zij vormde de plek, die wij besloegen, tot een Kanaän, vloeijende van honigzeem!... Die lelie was betsy!

{==77==} {>>pagina-aanduiding<<}

Maar de fiole der gramschap scheen boven dit huis uitgestort.
De beproeving was andermaal het middel, dat het raadsbesluit der Eeuwige Wijsheid tot loutering harer verkorenen noodig keurde.
Betsy werd op het ziekbed geworpen.
De aangebeden Engel,... krank!
Onbeschrijfelijk was de smart, die het gezin vervulde.
De arme moeder was schier zinneloos van droefheid. Neen, zij durfde er niet aan denken, wat zij in dat meisje verliezen zou, dat als haar adem en hare ziele was! - Zij bad en weende, - zij knielde en waakte bij haar leger, met al de angstvallige bezorgdheid der moederlijke liefde.
Daar stond marius, en hield de hand der beminde zieke in de zijne gevat, maar met een blik, zooals de eerste vader op den eersten doode moet geslagen hebben. Als zij sluimerde en haar broeder naast haar stond, scheen zij mij een schipbreukelinge, door de watergeesten voortgestuwd tegen een rots. - Was zijne ziele een gebed voor haar, dat zich in geen hoorbare klanken oploste, maar op de vleugelen des geloofs opsteeg tot den Heer van leven en dood? - Of was daar in zijn blik een getuige, als van een Apostel des ongeloofs, die het leven vloekt als een straf, een doemwaardig bestaan, grillig den mensch toegeworpen door een grimmig en verbolgen hater der menschheid, die haar schiep om haar te plagen naar welbehagen en lust, en nu genoegen vond in eene wreede vernietiging? - Was hij een, die in den twijfel des waanzins durft zeggen: ‘daar de boom valt, daar blijft hij liggen,’ loochenende de onsterfelijkheid der ziel en het eeuwig leven, voor hem slechts vernuftig uitgedachte vonden, waardoor de Genie zich een lofkrans om het uitzinnig brein heeft gewonden? - De Vader der barmhartigheid zij dank!... Hij was niet, wat hij scheen te zijn; zoo als hij ook niet scheen te zijn, wat hij was!
Beklagenswaardige jongeling!
Ook mijne ziel was bedroefd tot den dood toe!

{==78==} {>>pagina-aanduiding<<}

Ik had dat gezin innig lief gekregen. Ik kon niet juichen als zij lijden moesten, niet juichen als zij niet juichten. Die brave weduwe, zij was mij eene moederlijke vriendin. - Marius was mijn broederlijke vriend, gelijk ik de zijne. - En betsy... zij leefde in mijn gemoed; - ik was haar een bemind vriend geworden... eenmaal!...
De Hemel werd bewogen met al die tranen en gebeden, en zag ontfermend neer op dat krankbed.
Een stemme van boven sprak tot de moeder: - ‘Uw dochtertje is niet dood, maar leeft!’
Toen juichten wij den goeden God ter eere, want betsy was ons wedergeschonken. Zij zou nu opgaan tot Gods bedehuis, en wij zouden met haar die vernieuwde toewijding aan den Heer vieren. Zij zou de tortelduive van haren dank offeren, en wij zouden bij die offerande nederknielen.
Groote God! - In den nacht, die dien geheiligden dag vooraf ging, bereikte ook haar de geesel die Europa teisterde, de Cholera.
Vreeselijk was haar lijden. Reeds bij de eerste verschijnselen der ziekte, woedde de dood in hare aderen. Binnen weinige uren was de hoop op haar behoud verloren. Het schoonste meesterstuk der scheppende almagt werd in ééne vage des tijds verbrijzeld door den dienaar, wiens knods op Golgotha gesplinterd werd! De dood zeeg neder op haar maagdelijken boezem, en raakte hare kuische lippen aan; - hij gaf haar met ijskoude grimmigheid wat ik mij had voorbehouden haar in de zaligheid der liefde te zullen geven: den bruidskus! En met dien bruidskus, ontglipte hare vlekkelooze ziel aan de aarde!
Betsy is vereenigd met de gezaligden daarboven!...
De Engel juicht met de Engelen Gods!
Welligt heeft haar vader haar in zijne armen ontvangen!

Immer zal ik met aandoening blijven denken aan den

{==79==} {>>pagina-aanduiding<<}
plegtigen avond, die den teurigen dag der begrafenis vooraf ging.
Geene gehuurde handen hadden het doodkleed der lieve doode mogen maken. De vriendschap vervulde die treurig zoete taak. Hare vriendinnen hadden zelve dat wit gewaad vervaardigd, en zouden haar daarin wikkelen, die, zóó gekleed, nog meer gelijken zou aan den sluimerenden engel van liefde en onschuld.
Het hart kromp ons ineen van weedom, toen wij in de nabijzijnde kamer hoorden, onder welk luid en hartverscheurend snikken, de akelige plegtigheid volbragt werd, die schier boven de krachten ging der teedere meisjes.
Maar welk offer is te groot voor het hart der vrouwe, als 't liefde of vriendschap geldt!
Toen de treurige dienst, de laatste aan eene beminde vriendin, volbragt was, begaven wij ons bij de meisjes. Ik barstte los in tranen, toen ik dat jonge leven zag uitgestrekt in de akelige kist. Het was een jammerlijke doode, zoo jong en zoo schoon. Wat stond die krans van witte rozen doodsch bij dat glansrijk zwarte hair, dat haar zoo lief nadartelde, als wij stoeiden! Daar stonden de klagende vriendinnen om haar heen, allen in het wit gekleed. Het was maagdelijk en engelachtig al wat zich daar vereenigd had, de levenden en de doode. Het was eene engelenwacht rondom het leger van eene maagd!
Nu opende zich de kring, om de troostelooze moeder haar gestorven kind te doen naderen. De arme vrouw! leunende op den arm van hem, die, hoe mannelijk hij den last van het lijden torschte, wel bitter lijden moest, omdat der vrouw van zijn hart, zijner moeder, een zwaard door de ziele ging, sleepte zij meer zich voort dan zij ging; en toen zij genaderd was, legde zij het brandend hoofd op dat van betsy, kuste in vervoering het kille lijk en gilde: ‘betsy!... mijn betsy!... neen niet dood... niet begraven!...’ - en zeeg bewusteloos in onze armen.
Al de meisjes snikten het uit, en de kreet: - ‘Ach, betsy... onze betsy!...’ - beefde op aller lippen.

{==80==} {>>pagina-aanduiding<<}

Zwijgend stond marius naast mij.
Hij was schijnbaar kalm en bedaard. Men moest zijn hart kennen en weten wat hij leed, anders zou men geen droefheid op zijn gelaat gelezen, noch gedacht hebben, dat hij aan de doodkist stond eener zuster, die hij lief had als den appel zijner oogen. Hij leed zonder een traan in zijn oog en zonder klagt in zijn mond; maar hij was een verschrikkelijk beeld van dat inwendig zielelijden, dat onzigtbaar pijnigt, en op éénmaal vernietigt. Nu verkropte hij zijne smart; dat spelde het wijd en fonkelend oog; dat toonden de strak gespannen spieren van zijn bleek gelaat. Daarna... hij zou bezwijken voor het gewigt van zijn lijden, en als hetgeen hem nu nog de weldaad van een droombeeld was, de scherpe roede der werkelijkheid werd, zou hij uitbarsten: - ‘o, mijn God! geef ook mij den dood, nu betsy dood is!’
Ik deed mij geweld aan om mijne tranen te onderdrukken en vermande mij om het gemoed te ontlasten in een laatst vaarwel aan haar, die ook mijne ziel had lief gehad.
- ‘Mijn God!’ - sprak ik, met een stem, die van aandoening beefde - ‘het is dan schrikkelijke waarheid, - dat wij ons bevinden aan de lijkbaar van betsy! Ja, zij is niet meer... zij is heengegaan, de vriendin onzer harten; de engelin, wier bijzijn ons zaligde,... de dood heeft haar uit onze armen gescheurd! - Het baatte ons niet, of wij haar beschermden aan onze borst; hij zou haar geëischt hebben, al ware zij eene koninginne geweest! - o, Hoe gewillig had elk onzer zijn leven afgelegd, om het hare te behouden, die de wellust onzer zielen was!
Weent! gij lieve meisjes!... ja, weent! wie is uwe tranen méér waardig dan zij! - weent, hare vriendinnen! Ook de Heer weende bij het lijk van Zijn vriend, want Hij had hem lief!
Ik zou u zoo gaarne woorden van troost, balsem voor uw gewond gevoel aanbieden, - ach, ik heb er geen: God en Zijn Woord mogen u troosten!
En als ik het oog laat dwalen van u op dat lijk, en

{==81==} {>>pagina-aanduiding<<}
van dat lijk op u, dan wordt het beangst om mijn hart; het is mij of de onverbiddelijke hand, die haar, lenteroos in den liefelijken bloesem, afreet, - ook reeds onder ons rondtast naar een nieuw offer. - Gewis, eenmaal toch, - vroeg of laat - vallen wij allen... allen!... Laat ons leven zoo als zij, - om te sterven zoo als zij, - om beweend te worden zoo als zij: dan zullen wij toonen haar in waarheid lief gehad te hebben.
Slaap zacht, engel! rust in vrede!... maar neen, gij slaapt niet: uwe stof alleen rust voor ons oog... uwe ziel zweefde reeds den Heer tegen, dien gij hebt lief gehad, die u heeft lief gehad! Zie uit het verblijf der gezaligden op ons, en bid voor den troon der Eeuwige Liefde, dat zij uwe bedroefde moeder, dat zij ons allen trooste! - U groet onze ziel, tot wij eens komen waar gij zijt, en ons in uw bezit weder verblijden.
Zalige geest! konden wij u nog eenmaal omhelzen... maar gij zijt verre... verre van ons!... wij groeten u, met den kus der liefde op uw lijk!’
Toen boog ik mij en kuste voor het eerst, en ook voor het laatst hare reine lippen. De meisjes volgden dit voorbeeld onder hartroerend geklag.
Daarna verwijderden wij ons van betsy.
Den volgenden dag bevonden wij, mijn vriend en ik, ons aan de sombere groeve, die gedolven was om het overschot van betsy te ontvangen.
Geen dag in mijn leven is overvloediger geweest aan tranen. Ik snikte haar een laatst vaarwel toe, meer kon ik niet, en staarde haar na in de diepte der ontbinding.
Marius stond zwijgend en roerloos. Toen de doodgraver de spade greep en de rulle aarde op de kist met doffen klank nederplofte, greep zijn bevende hand de mijne; hij wenkte mij dat wij ons zouden verwijderen. Het was of hij de uitbarsting van zijn gevoel vreesde en voorkomen wilde. Toen scheen het mij waarheid te zijn, dat bij den dood zijns vaders de hemel van zijne ziel betrok, maar dat, nu betsy gestorven was, een storm zich verhief in zijn binnenste, die hem eens, na lange en wreede teistering, zoude vernietigen.

{==82==} {>>pagina-aanduiding<<}

Wij allen hadden verwacht, dat het de beschikking des Hemels voor mij geweest zoude zijn, betsy eenmaal de mijne te mogen noemen. Ik weet, zij heeft dat gewenscht, zoo als ik-zelf dat zoete droombeeld met vurige hoop omhelsde. Maar zij was opgeroepen tot de bruiloft des Lams. Ik was nu niet aan marius verzwagerd door het afgebeden bezit van betsy, dat onze vriendschap nog inniger zou gemaakt hebben; helaas, de smart moest dit doen. Beiden leden wij; maar zoo veel eenheid als er bestond in de bron van dat lijden, zoo veel verschil was er in de uitwerkselen van ons leed, ofschoon wij elkander hielpen torschen, zoo veel dit onze ongelijke krachten mogelijk was.
Als ik mij had ziek geschreid om haar verlies, en uitgeput in klagten op haar graf, reikte een troostende engel mij het befloersde speeltuig; dan verhief mijn geest zich, op de vleugelen der Poëzij, uit de dreven van vergankelijkheid en dood, naar den lichtkreits van leven, en onsterfelijkheid. Dan zweefde mij de ziele der verscheidene geliefde te gemoet, en ik steeg met haar, hand aan hand, door de rijen der zaligen, tot wij ons laafden aan den boezem der Eeuwige Liefde! Dan was mijne ziel gebalsemd door geloof en hope; ik weende en juichte, - en zweeg den Heere!
Arme marius! Ik vergaf het hem uit medelijden, als hij glimlachte wanneer ik bij hem aandrong op berusting, en poogde hem ontvankelijk te maken voor den zielevrede. Ik kon hem niet haten omdat zijn mond zich spotachtig zamentrok, alsof hij met geweld de woorden terug moest houden: Gij jeugdige dwaas! - Als ik hem te gemoet kwam met een traan in het oog en een warmen handdruk, en hem bad, dat hij die smart zou onderdrukken, dan rimpelde zich in wrevel het sombere voorhoofd boven dien akeligen blik, die voorspelde, dat de rots van zijn hart veeleer breken zou, dan de heilfontein doorlaten, die de staf der vriendschap uit deze rots wilde te voorschijn doen komen. Ik zwoer hem, dat hij bezwijken zou, gelijk de dam nutteloos weêrstand biedt aan het geweld van den watervloed; ik voorspelde

{==83==} {>>pagina-aanduiding<<}
hem dat de schok vreeselijk zou zijn, en hem welligt vernietigen zou, - vergeefs.
De beklagenswaardige! Zoo behield hij niets voor zijn gemoed! Slechts dorre geraamten omhelsde zijne verbeelding, en zijn hart moest meer en meer verkillen bij die omhelzing. Alles moest hem naakt zijn, hoe afzigtelijk ook die naaktheid zijn mogt; hij zocht in alles waarheid, hoe koud, - in alles werkelijkheid, hoe somber ook, en huiverde niet in die Camera Obscura te zien, die hem met onverbiddelijke wreedheid door de akeligste vertooningen martelde. Geene liefelijke beelden, met de morgenster voor het blanke voorhoofd; maar geheimnisvolle schimmen van den nacht drongen door in zijnen geest. Zóó werd alles donker vóór hem, graf rondom hem, doodsadem in hem,.... zóó was hij een omwandelend geraamte, uit welks holle oogkassen een kwijnend licht flikkerde: het licht zijner kranke ziel.
Betsy was mij eene levende onder de dooden.
Een doode onder de levenden was mij marius.
En toch zou ik niet aflaten, omdat ik niet op kon houden hem lief te hebben. Hoe, zoude ik hem alleen laten in den nacht der vertwijfeling, die hem omgaf? Laf en trouweloos hem ontvlieden in de ure des gevaars? Aan den afgrond, waarover hij duizelend het hoofd boog, de hand terugtrekken, die hem welligt voor het nederstorten beveiligde? - Maar hij sneed den draad af, die ons verbond; hij haalde het gesteente neer, dat ik bestemd achtte om onze grafnaald te zijn; en toch, eens zou hij in de veege ure naderen, en dat puin omschommelen, om er de herinnering van onder op te graven; om er den voetzool nog eens op te drukken, éér hij dien zetten zou op zijn graf; om er nog eens te omärmen den vriend, dien hij nu verliet, en die er hem den broederkus zou geven op zijne dan kille kaken.
Eensklaps had ons vriendschappelijk verkeer opgehouden te bestaan. Eene bepaalde aanleiding, althans van mijne zijde, was er niet tot die breuke. Als ik mij-zelven onderzocht, was ik rustig en wel te moede, daar ik wist de pligten der vriendschap met onkreukbare trouw

{==84==} {>>pagina-aanduiding<<}
vervuld te hebben. Het smartte mij nogtans om mij - maar meest om hem. En als gedurig zijn akelig beeld voor mij stond en zich aan mij opdrong, eenzaam en alleen, zonder maag of vriend, met zijn lijden en zijn hartstogt, dan was ik diep bedroefd; en al kon ik mij jegens hem, zelfs voor den regterstoel der broederliefde regtvaardigen, ik was innig met hem bewogen, ik weende om, ik bad voor hem: - ‘Dat de Heer opzigte neme tusschen mij en tusschen u, wanneer wij de een voor den ander zullen verborgen zijn!’
Alle pogingen om hem te ontmoeten, met meer ijver aangewend, naarmate ik mij meer overtuigde, dat hij mij vermeed, waren vruchteloos. Hij stiet onberaden de hand van zich, die zijne wonden poogde te balsemen; omdat eene welligt onvoorzigtige, maar toch zachte aanraking hem overgevoelig had gemaakt.
Maanden verliepen er, in welke ik niets van hem vernam. Maar als ik aan hem dacht, was het of een akelig voorgevoel mij voorspelde, dat ik eens plotseling uit die onbewustheid zou worden opgeschrikt. Mijne belangstelling voor hem worstelde gedurig met eene martelende onzekerheid, die mij onophoudelijk als een wreed spooksel vervolgde.
o, Als het hart hangt over een, dien wij lief hebben, en die van ons is afgedwaald, dan plaatst onze verbeelding hem vaak tusschen nood en gevaar, en onze angsten en zuchten volgen hem, zoo lang onze gedachten hem bereiken kunnen. Is hij verre van ons, zwalkende op de genade der woeste golven: wij zien hem schipbreuk lijden; op een wrak, tusschen zieltogenden en lijken, kermen om het behoud des levens, dat hem toch zal ontnomen worden door de barbaarsche volken, op wier ongastvrije kust een grimmige baar hem nederwerpt. - Is hij gesneld naar den strijd voor het Vaderland, dan hooren wij hem, vreeselijk verminkt, met stervende lippen de namen zijner dierbaren noemen, tot de hoefslag van een oorlogspaard hem 't hoofd verbrijzelt, of de raderen des geschuts hem verpletteren.
En zou ons hart dan niet bekommerd zijn om hem,

{==85==} {>>pagina-aanduiding<<}
die in de woestenij des levens den strijd voert tegen smart en lijden; die in den waanzin der vertwijfeling de knods eens woestaards ligtzinnig boven het hoofd zou kunnen zwaaijen, en vernietigen wat onder zijn bereik komt, of zich-zelven voeden met vergiftende teugen van ongeloof en godslastering, tot hij neer zou zijgen, als bij den laatsten druppel de vlam der helle in zijn binnenste ontstak.

Op eenen avond zat ik peinzend te turen in de vlammen van mijnen haard. Met wie anders zou ik mij bezig gehouden hebben dan met haar, wier dood de dierbare herinnering aan haar niet in mij deed sterven? Met wie anders dan met hem, die levende van mij was losgescheurd? Ik dacht aan betsy en aan marius. Eensklaps werd er op mijne kamerdeur geklopt. Wie kwam mijne heilige overdenking zoo wreedaardig storen? - Marius stond voor mij. Spoedig van mijne verbazing bekomen, snelde ik hem met een warmen handdruk te gemoet, terwijl mijn hart hem tegenhuppelde.
‘Ik ben gehuwd.’ - sprak hij onverschillig.
Die woorden sneden mij door de ziel, zoo koud als zij daar tot mij kwamen als op den scherpen adem van den grimmigen wintervorst. Een ijzige rilling voer mij door de leden. Ja steen, of liever ijs moest dat hart zijn, dat van een zoo heilige zaak zóó spreken kon. Moest niet het jeugdig leven begraven zijn in zijne borst, nu zelfs die verrukkelijke verbindtenis, wier gedachte reeds het bloed des jongelings naar de wang doet bruisen, en het vuur der jeugd verzengend door zijne aderen doet stroomen, door hem werd uitgesproken zoo als de half doode zegt: - ‘Ik sterve!’
- ‘Gehuwd!’ - riep ik op den toon der levendigste verbazing.
- ‘Gehuwd.’ - herhaalde hij.
- ‘Marius!...’ - begon ik.
- ‘Vraag mij niets.’ - antwoordde hij. - ‘Het

{==86==} {>>pagina-aanduiding<<}
offer moest gebragt worden.’ - voegde hij er veelbeteekenend bij, met een diepen zucht.
Ik zat roerloos, als een, die nog in de eerste dommeling is na het ontwaken uit een onbegrijpelijken droom. Ook hij zat zwijgend naast mij, als mat hij met zijn oog de perken van het vloertapeet.
Was het wantrouw aan de wezenlijkheid, of schepte mijn gemoed een zoet behagen in het heil dat ik hem toewenschte? - Verloor het tegenwoordige zich voor mijn geest, om het droombeeld der toekomst te omhelzen? - Waarschijnlijk, want ook ik bleef zwijgen. Zoo duurde het eenigen tijd, en bijna zou hij zich verwijderd hebben, zonder dat ik het merkte.
Toen ik weder alleen was, liet ik mijne gedachten den vrijen loop, en teugelloos joeg mijne verbeelding voort, tot zij voor een twijfelachtigen spiegel stuitte. - Die woorden - ‘het offer moest gebragt - ik ben gehuwd,’ klonken wel in mijn oor als de stem eens beuls, die, met het hoofd des gestraften in de hand, tot de regters zegt: ‘het vonnis is voltrokken,’ - en dan was het mij of een echo die woorden herhaalde en een doffe toon, als van een doodklok, daarbij galmde: ‘aan marius!’ - Maar was hij niet bedaard, niet koud, zoodat ik hem naauwelijks meer herkende? - Zou dan de smart zich zoo vast geklampt hebben aan zijn gemoed, dat zij hare vleugelen niet meer over zijn gelaat kon uitspreiden? - En kon ik mij niet in hem bedriegen? Ik herinnerde mij zelfs een straal uit zijne oogen te hebben zien schitteren, die naar vreugde zweemde!... Maar kon dan de nedergebogen bloem, fel geteisterd door de guurheid der stormen, zich oprigten bij de eerste zonnestraal? - Kon de winter des harten op eens zich in zomergloed oplossen, zonder lente? - de nacht, ochtend worden zonder dagheraut? - de schijndoode opstaan in het graf, en, zonder de zerk te verbreken, dartelen in het genot eens vernieuwden levens?
De twijfelachtige spiegel nogtans werd allengs klaarder, en eindelijk geheel helder. Een licht scheen voor

{==87==} {>>pagina-aanduiding<<}
mij op te gaan, en de wondermagt der liefde stond voor mijn geest. De hoop herleefde in mijn hart, en nu kon ik de beelden, die het glas wedergaf, onderscheiden, en ik juichte... want ik meende mijn vriend nedergeknield te zien voor den engel der huwelijksmin, dien hij dankte als zijn redder!
Het was bedriegelijk, dat tooverglas, en toch spreek ik nog gaarne over het zoet bedrog, dat toen mijn gevoel en verbeelding vervulde, zoo als de grijsaard zich vermeidt in de droomen zijner jeugd, hoe grievend de waarheid des levens hem de dwaasheid dier droombeelden ook leerde kennen.
Ik zag haar staan, zijne bruid, in haar reinen feestdos, het plegtgewaad der jonkvrouw, 't heiligste na dat, waarin zij de belofte van trouw aan christus aflegde. Naast haar stond hij, met een wolk van ernst op-het mannelijk gelaat, waardoor haar schaamachtige blos nog meer en liefelijker uitkwam, zoo als die zweefde over de witte roos van maagdelijke zuiverheid, die zij in zoete omhelzing zou verwisselen voor de eerekroon van vrouwe! - Zij zou niet alleen zijne geliefde, zijne manninne wezen, - hare betrekking tot hem, reeds heilig op zich-zelve, zou aan eene nog hoogere bestemming worden toegeheiligd: zijn reddende engel zou zij tevens zijn. - Als het leed voren op zijn gelaat zou ploegen, de vrouwelijke teederheid zou die glad stroken, en kalmte en levensvreugd zou de huwelijks-akker hem te oogsten geven! - Als tranen van smart langs zijn wang druppelden, zou zij die opvangen in haar gemoed; of doen storten als paarlen op den trouwen boezem, waarop ze zijn brandend hoofd in zachte rust zou wiegen! - Balsem zou de kus, en honig het woord zijn, waarmede haar lip hem zou aanraken, als zij het somber gelaat des geliefden mans zou verbergen in haren arm, om niet den blik te zien, die hare ziel verscheuren zou! En als het akelig raadsel van zijn verholen lijden, van de geheimzinnige foltering zijns gemoeds onopgelost bleef, zij zou dat geheim eerbiedigen, en niet halstarrig eischen den last te helpen torschen, waaronder hij alleen zich buigen wilde. Zij zou

{==88==} {>>pagina-aanduiding<<}
afstand doen van hare regten als deelgenoote van zijn heil en zijn leed, en in de eenzaamheid om hem weenen en voor hem bidden!
Zóó dacht, - zóó wenschte, - zóó bad ik haar.
En was zij nu, wat zij had kunnen zijn?
En hij? - Ook zijn beeld rees beminnelijk voor mijn geest.
Hij had den mantel van rouw, onder welks plooijen hij zijn gedaante verborg, afgelegd voor het gewaad des bruidegoms, het statig kleed van den echtgenoot. Hij was een plant, uit rotsachtige koude in koesterende zuiderwarmte overgebragt. Die verlatenheid, waartoe hij zich veroordeeld had, eene deelnemende vriendin, hem altijd nabij, zou die opheffen.
En als de Hemel zijn huwelijkskoets zou zegenen met vruchtbaarheid, en hij en zij eens zalig zouden zijn door vader- en moedervreugde;.... zou hij dan het paradijs zijner eerste jeugd niet terugvinden; den zielemoorder niet overwinnen, die hem van de vrucht des verderfs deed eten; zou hij niet gaan tot den op nieuw voor hem bloeijenden boom des levens, en nemen, en eten, en leven op nieuw? - De gedrochten, die zijne ontstelde ziel hem geteeld had, frissche, schalke knapen, uit zijne lendenen gesproten, zouden die dartelend verdringen. Dat leven, waarvoor zijne borst reeds een grafkelder scheen, zou hij als adem schenken aan een jeugdig leven; dat hart, hetwelk schier had opgehouden te kloppen, zou hij weder in een kinderboezem voelen slaan; dat bloed, reeds stollende en traagzaam vloeijende in zijne aderen, zou versneld en bruisend jagen in de pols eens zuigelings. Ja, als hij dat jonge leven, waarin hij zijn aanzijn vermenigvuldigde, op zijnen schoot zou wiegen of aan zijne knieën zien dartelen, dan zou hij uitroepen: - ‘God! geef mijne jeugd mij terug!’ - Als in dagen van smart een sombere wolk aan den hemel zijns heils dreef, zou hij zijn kroost, in schuldelooze onbezorgdheid, en lagchende van de zoetheid des levens, aan de moederborst zien spelen, en een stem zou tot hem spreken: - ‘Word als een dezer kinderkens!’

{==89==} {>>pagina-aanduiding<<}

Zóó dacht, - zóó wenschte, - zóó bad ik hem.
En was hij nu, wat hij had kunnen zijn?
Juichend zou ik u inleiden in den huiselijken kring van marius en zijne echtgenoote, als die woning een tempel ware van stil geluk, geheiligd ‘door de inzettinge des Heeren’ en verheerlijkt door eene dagelijksche offerande van hemelsche liefde. Maar het geknars der poorte zou u terug doen huiveren, als ik u voeren wilde in die hel, zoo als dat huis heeten mogt.
Daar was weening en knersinge der tanden.
De schaamte gedoogt niet de gordijn op te heffen, die dit ontreinigd heiligdom bedekt; genoeg dat de zwarte stoffe van dien voorhang door de hand des lots werd beschilderd of beklad met de beelden van tweedragt en twist, en dat de bloedroode woorden: gehenna en harpy u tegenvlammen als de vurige oogen van den kerkhofuil in de duisternis van den nacht.
Die vrouw, waaraan hij zich verbonden had, ontëerde de teedere kunne, waaraan zij toebehoorde. Het mogt mij niet baten, dat ik daar verscheen met woorden van liefde en vrede op de lippen, om een zoo loeijenden orkaan van huiskrakeel te bezweren. Moedeloos moest ik afdeinzen voor het overwigt der taak, die ik op mij nam, en niets anders te weeg bragt dan droevige overtuiging der reddeloosheid van mijn lijdenden vriend, en afschuw van de vrouw, die eene furie tot levensoorsprong scheen gehad te hebben.
Zoo was hij ten tweedenmale voor mij verloren, en naar ik dacht voor immer, want hij was het nu voor allen, die hem omringden. Hij ontweek mij, gelijk hij elk, die hem met genegenheid wilde te gemoet komen, vermeed, en zijne woning ontvlugtte. Trad hij een enkele maal des avonds de leeszaal onzer lettermaatschappij binnen, dan nam hij zwijgend een boek in de hand, zonder daarin te lezen. Hij zat dan in gepeins verloren, het hoofd leunende in de palm der hand, tot de bedienden hem, bij den ingang van den nacht, uit zijne droomen opwekten. Zette ik er den voet, dan vertrok hij plotseling. Zoo was hij ongenaakbaar voor mij, als voor

{==90==} {>>pagina-aanduiding<<}
zoo vele anderen zijner vrienden. Op de avonden onzer openbare werkzaamheden drong hij zich in een hoek der zaal, en zat ook dáár als het sprakelooze beeld der vertwijfeling. Hij deelde in de verrukking noch in den lach der menigte, al naar de redenaar die wist op te wekken; niets scheen te dringen tot zijn oor, veel minder ingang te vinden tot zijn geest. Zoo was het duidelijk, dat zijn ziel niet aan deze plaats was, en hij er alleen verwijlde als in een toevlugtsoord, waar zijn gejaagde borst de rust hoopte te vinden, die hem niet in zijn huis, niet op de aarde vergund was. God is getuige van 't geen er in mijn ziel omging, als ik hem zóó moest aanschouwen, en niet zelden rees de vraag bij mij op, of zijn lijden wel martelender kon zijn, dan de smart, die mij om hem folterde. Dikwijls heb ik om zijnentwil de plaats verlaten, om hem nog ongestoord dat armelijk overschot te doen genieten van rust, in een leven, dat hij voortsleepte, alleen omdat hij het niet mogt afschudden. Ja, mijn hart schreide in mij, als ik hem zoo ijlend zag voorthollen op de helling naar 't graf, alsof hij vreesde dat het ellendig leven, 't welk hij van zich stootte, hem nog mogte inhalen!

(Het vervolg en slot hierna.)

De dorpspredikant.

Eene schets uit het leven.

Naar het Zweedsch van Oom Adam.

(Vervolg en slot van bl. 48.)

V.

Terstond na de begrafenis kwam een bekende van het ongelukkig gezin, wien eene reize door het dorp voerde, in het ledige huis en zag den nood, die er heerschte; doch hij hoorde geene klagte, hoewel de weduwe en de kinderen allen bleek en uitgeteerd waren van gebrek en

{==91==} {>>pagina-aanduiding<<}
ellende. Het hart brak hem schier van deernis, en hij dacht: ‘is er dan geene hulp, geene redding mogelijk?’ Op eens viel hem het denkbeeld in, zich om bijstand aan het volk te wenden.

En toen, gelijk thans, klonk eene bede om hulp door het land, en overal, waar de nood van het brave huisgezin vernomen werd, snelde jong en oud toe, ieder om zijn penninksken bij te dragen; want ons klagen over de liefdeloosheid der wereld is onverdiend. Door het innigste wezen van ons Zweedsche volk loopt een ader van ernst, van menschenliefde, van Christelijke zachtmoedigheid, die nooit ophoudt te stroomen, al schijnt hij nu eens helder, dan eens troebel, ja somwijlen geheellijk stil te staan.

Maar in het armelijk huis moesten de meubelen worden verkocht, om schulden te betalen. Al wat de vrouw niet had kunnen wegnemen, zonder haren man te kennen en te grieven, stond er nog op zijne plaats. Wat zij persoonlijk bezeten had en ontberen kon, was evenwel mede reeds verpand of verkocht geworden. Zoo waren, bij voorbeeld, hare twee shawls, hare rijglaarsjes, al hare tooisels tot geld gemaakt, en nu stond zij daar, met hare drie kinderen, en had niets meer dan haar eenig armoedig dagelijksch kleed, en het nog altijd levend vertrouwen op God; want telkens als dat vertrouwen dreigde te verflaauwen, ging zij den ladder op naar het oude studeerhokje van haar braven man en zag naar de afbeelding van christus, onder den last van zijn kruis, en dan keerde zij ook altijd met nieuwen moed en nieuwe hoop tot hare kinderen terug.
De lange pratende piet was de afslager, en op den bepaalden dag verscheen hij dan ook met zijn zwarten hamer, en zette zich in het vereischte deftige postuur, terwijl de koster zijne pen versneed, om de gewone krullen rondom het proces-verbaal te trekken. Het volkje

{==92==} {>>pagina-aanduiding<<}
uit het dorp kwam bijeen, en ook uit afgelegener oorden daagden kooplustigen op. De veiling begon. Nu was pratende piet niet alleen, zoo als wij reeds weten, een vrolijke gast, maar ook een slimme vogel, en hij had zijne eigene grappige invallen.
‘Vrienden!’ zoo begon hij, en hief een ouden matten armstoel in de hoogte; ‘zie hier dezen heerlijken armstoel - vijf schellingen zijn geboden - ha! - tien schellingen. Kom aan! Koning herodes zijn troonzetel moet er omtrent zóó hebben uitgezien: vier poten en twee leuningen. - Dertien schellingen! - Als hij wat opgeschilderd is zal hij mooi zijn. - Zestien schellingen! - Zegt gij daar niet zeventien, ole? Ja, gij zegt zeventien. - Nu dan zeventien en een half - vrienden! wie biedt er meer dan zeventien en een half? - 't Is immers maar een spotprijs! Wie wil zitten als Koning herodes van Mesopotamië? - Achttien schellingen. - Hoe net zal hij er uitzien, blaauw geschilderd met een rozenrand! - Twintig schellingen! - Niemand meer dan twintig schellingen? - Een-en-twintig! - Twee-en-twintig? - twee-en-twintig geboden! - Drie-en-twintig! - Eenmaal; andermaal; ten derden maal! - niemand meer dan drie-en-twintig? - niemand niet? - niemand?....’ en, pof, viel de hamer.
‘Voor ole pehrson, mijn broeder, anders genoemd oletje-stom,’ zeide peter tegen den koster, ‘drie-en-twintig schellingen. - Kom nu verder!’
‘Neen, neen.’ zeî ole-stom; ‘De stoel moet nog eens opgeveild worden; misschien brengt hij nog meer op! Ik heb hem aan de Pastorin teruggegeven.’
En nu begon pratende piet weer van voren af aan, en de armoedige stoel werd nu tot ver boven de dertig schellingen opgejaagd, - werd andermaal teruggegeven en nogmaals geveild. Zoo ging het bijna met alles. Ieder stuk werd tienmaal en nog meer boven de waarde door de arme boeren betaald. Men geloove mij: 't is geen roman, geen vertelsel. - Het is alles inderdaad, in de afgelegenste, armste deelen van Norland gebeurd. Laat ons met liefde en hoogachting denken aan die eenvoudige,

{==93==} {>>pagina-aanduiding<<}
behoeftige bevolking! - Hoe fijn van gevoel, hoe goed van hart, hoe voortreffelijk vertoont zich hier die zoogenaamde ruwe hoop en brengt een offer, dat groot is, maar zóó, dat het niet groot, dat het zelfs geene opoffering schijnt. ‘Voor de grap!’ gaf ieder de gekochte meubelen weder aan de weduwe present en bragt ze gedurig weder in veiling. - ‘Slechts voor de grap!’ - Dat was een grap op de aarde, waaraan de engelen des hemels deel namen. En wie had die beweging, dat vuur van Christelijke dankbaarheid en liefde in hunne ruwe harten ontstoken? - ‘Och,’ zou elk hunner gezegd hebben, ‘de goede Pastoor, die dood is, heeft het ons geleerd.’

Maar al die liefde was niet toereikend, om de schulden van het diepverarmde huisgezin te betalen, en de weduwe had bij haar-zelve de heilige gelofte afgelegd, liever te bedelen, dan iemand reden te laten, om zich verongelijkt te achten door haren lieven, zaligen fredrik.

Op Kers-avond zat de weduwe met hare kinderen in het kleine huisje, en aan den haard stond een pot met meel en een vaatje melk. ‘Wij eten pannekoeken, niet waar?’ vroeg het jongste kind, een meisje van drie jaren; ‘o, pannekoeken! en dan rijst-en-brij!’
‘Ja, mijn lieve; omdat het Kersmis is, heeft ole's mora ons melk en meel gezonden, om pannekoeken te bakken.’
‘Ik zou wel eens willen weten,’ sprak petter fredrik, ‘of moeder nog hulp van goede menschen zal krijgen. - Zij weten misschien in het geheel niet, wat zorgen moeder heeft, om ons groot te brengen.’
‘Dat ligt in Gods hand,’ antwoordde de moeder; ‘als het Zijn wil is, dan worden wij zeker geholpen.’
Naauwelijks had zij dit gezegd, of daar kwam eene slede en hield stil voor het huis. De kinderen vlogen naar buiten:

{==94==} {>>pagina-aanduiding<<}

‘Wie is daar? wie daar?’
‘Goeden avond en Gods zegen! - Al wat wenschelijk is en vele groeten van den Heer m....! Hier is eene slede met allerlei snuisterij voor vrouw Pastoorse, en dan nog een brief.’
‘o Moeder! Moeder!’ riepen de kinderen, ‘dat komt vast van God!’
De moeder zeeg bijna neder op dit zoo onverwachte berigt. Wankelende op hare schreden, ijlde zij naar buiten; doch de boer, die de slede gebragt had, kwam haar reeds in de deur te gemoet.
‘Duizend groeten van Mijnheer m. en van zijne vrouw! Ik moet de vrouw Pastoorse een vrolijke Kersmis wenschen - en dan heb ik een slede met allerlei kersmiskost - en - en - drommels, ik zal dien brief toch niet verloren hebben? Neen, daar is hij.’
De arme weduwe, die zoo sterk beefde, dat zij zich bijkans niet kon staande houden, brak den brief open en las:

‘Waarde vrouw Pastorin!

Een groot aantal goede menschen hebben zich beijverd, om uw droevig lot dragelijk te doen worden. Alles is boven verwachting uitgevallen. Wat uw goede fredrik voorgevoelde, is gebeurd. Ik heb reeds vier honderd daalders banco voor u bijeen, en met elken post komen er nog brieven en bijdragen aan. Met u dank ik God. Eere zij Hem, in de hoogte, en vrede uw deel op 't heugelijk feest der geboorte van onzen Verlosser!’

‘Kinderen! Kinderen! knielt! knielt!’ riep de weduwe uit, en drukte de kinderen aan het hart en viel op de knieën.
Wat zij gebeden moge hebben, weet ik niet; maar als vrede en vreugde de huisgezinnen heeft vervuld, die hunnen penning voor haar en hare kinderen hebben geofferd, dan zijn misschien op hare gebeden engelen uit den hemel gedaald, om die vrede en vreugde deelachtig te maken aan allen, die de wille deden huns Vaders, die in de hemelen is.

{==95==} {>>pagina-aanduiding<<}

Laat ons nu het kleine gezin nog eens bezoeken, waar het thans zijne woning heeft. Het is in een lief huisje, in een zuidelijker luchtstreek, dan wij vroeger bezocht hebben. Een fraaije tuin omgeeft de vreedzame woning, en inwendig is alles rein, net, vrolijk, licht en hartverkwikkend. - Het is ochtend. Ziet gij de drie kinderen, die rondom de moeder zitten en bij beurte voor haar lezen uit de Heilige Schrift? De hoop op God, zoo heerlijk geregtvaardigd, is alles voor hen. Zij zijn gelukkig, en gelooven vast, dat fredrik, dat hun zalige vader, waar hij woont, hun geluk kent en er in deelt.
Daar zit de kleine anna, het jongste meisje, met een groot boek, opengeslagen op haren schoot, en vouwt de handjes er boven. Weet ge wat dit boek bevat? - Eenvoudig de brieven en zinspreuken, door de talrijke weldoeners van het gezin bij hunne giften gevoegd. Zij vormen een dik boekdeel: het heiligdom der kleine familie; het eenigste boek, dat naast den Bijbel mag liggen op den ouderwetschen lessenaar, die alzoo draagt: de liefde Gods, geopenbaard in Zijn woord, en de liefde Gods, geopenbaard in de harten der menschen.
Het kapittel in den Bijbel is gelezen; petter fredrik leest een morgengebed, en het oudste meisje leest er ook een. Daarop zegt de moeder:
‘Nu, lieve anna! hoe luidt uw versje?’
Dit is het oogenblik, waarop het lieve kind de handjes vouwt boven het boek met de handschriften der weldoeners, en de heldere oogjes opslaat en zegt:

Kind des lijdens! Kind van 't klagen! 
Wat uw treurig lot ook zij; 
Wanhoop niet in duistre dagen: 
Liefde en hulpe zijn nabij. - 
Vriend der waarheid! die uw zorgen, 
Woord en doel miskennen ziet! 
Vriend der menschheid! die, verborgen, 
Vreemd en naasten bijstand biedt: 
Bouw op Dien, die boven troont, 
Alles weet, en 't goede loont! 



{==96==} {>>pagina-aanduiding<<}

Zeggen en doen.

Een welsprekend leeraar bewees op den kansel met zoo veel nadruk en zalving, hoe der rijken overvloed aan de armen behoort, en ieder waar Christen aan maar éénen rok genoeg heeft, dat een koopman, die er drie rokken op nahield, geen rust of duur had eer hij, in spijt van een regenbui, met zijn knecht, die hem de twee overtollige rokken nadroeg, bij den modernen bossuet op de stoep stond, om hem 't pakje voor de armen ter hand te stellen.
- ‘Is je heer al te huis, marretje?’ vroeg hij in vromen ijver aan de meid, die hem de deur opende.
- ‘Mijnheer komt pas uit de kerk, en ik weet niet of hij uwé ontvangen zal.’ - was 't antwoord.
- ‘o Zeker, zeker, marretje!’ sprak de geloovige. ‘Zeg maar, dat ik een paar rokken voor de armen kom brengen.’
Marretje sukkelde naar boven, en kwam terug met het verzoek of mijnheer een oogenblikje wilde wachten, tot zijn Eerwaarde een dróógen rok zou hebben aangetrokken.
- ‘Watte?’ riep de koopman uit, ‘heeft jou heer dan twee rokken!?’
- ‘Och foei!’ zeî marretje, ‘waar ziet u ons wel voor aan! - Zou Mijnheer geen twee rokken hebben?! - Hij heeft er wel zes!’
- ‘Mensch! je lastert!’ riep de koopman in drift.
- ‘Ik lasteren!?’ snikte marretje, ‘ik heb ze gisteren nog allen uitgeklopt.’
- ‘Nu sla er de die!..... Maar laat ik me niet bezondigen!’ hernam de koopman. ‘Zeg dan maar aan uwen heer, dat ik hem bedank voor de fraaije preek; maar mijne rokken weer medeneem, om, naar zijn eigen voorbeeld, óók een droogen te kunnen aantrekken als het slecht weer is.






{==97==} {>>pagina-aanduiding<<}

Mengelwerk.

De laatste oorlog in den Punjaub.

Door den hoogleeraar G. Lauts.

(Vervolg en slot van bl. 69.)

X.

De overwinning van Goejerat. Einde van den oorlog.

De groote bezorgdheid van den Gouverneur-Generaal dalhousie werd door de uitkomst niet geregtvaardigd. De dubbelzinnige houding der Vorsten in Afghanistan, in Cashmir, aan den Indus, bezuiden de Sutledje, werd door geene daden gevolgd. En waarom niet? - Hadden dost mohammed en golab singh zoo vele gewapenden, als zij vermogten, in het veld gezonden; of hadden de Ameers of de Sirdars de vaan des oproers ontrold: wat ware er van de krijgsmagt onder Lord gough, van alle versterking of toevoer verstoken, geworden! Indien de Vorsten, in het noordoosten en het noordwesten aan den Punjaub grenzende, zich met shere singh hadden vereenigd, zouden de Engelschen bezwaarlijk eene genoegzame magt op de been hebben kunnen brengen, om dien stortvloed te wederstaan. Doch de laatste ure der Britsche oppermagt in Hindostan had nog niet geslagen, en de Seiks, en de Afghanen, en de Raipoeten lieten het gunstige oogenblik om haar welligt onherstelbaar te fnuiken, ongebruikt voorbijgaan.
De ontsteltenis, door de gebeurtenissen aan de Jelum

{==98==} {>>pagina-aanduiding<<}
veroorzaakt, werd door de vermeestering van Moultan getemperd. Lord dalhousie zette nu alles in beweging. Van Lahore, van Moultan, van Ferozepore, rukte alles op, om de materiéle en moréle kracht te versterken. Ten einde digter bij Lahore te zijn, had Lord gough eene rugwaartsche beweging gemaakt, en was over de Genab teruggetrokken.
Onbegrijpelijk was daarhij de houding van den Veldheer, die de Seiks aanvoerde. Tot den 3den Februarij bleef shere singh geheel werkeloos, en liet den kostbaren tijd onbenut. Toen naderde hij de Genab, en zond zijne ruiterij over die rivier om de Britsche troepen te verontrusten. De stoutmoedige Seiks waagden zich zelfs op de oevers van de Ravee, zoo dat men aan die zijde voor eene verrassing bevreesd werd. Evenwel bleef alles bij kleine toevallige schermutselingen; niets ernstigs werd van hunne zijde ondernomen. Zoo verliepen op nieuw ruim veertien dagen aan den eenen kant in trage werkzaamheid, aan de andere zijde in de meest mogelijke vereeniging van strijdkrachten. - De nalatigheid van shere singh en dost mohammed gaf den Engelschen weder moed, die nog hooger rees toen golab singh zijne troepen ter beschikking stelde van het Britsche legerhoofd. Dit en de veerkracht door het Gouvernement aan den dag gelegd, deed voorzien, dat wanneer de oprukkende troepen zich met de heermagt van Generaal gough konden vereenigen, alvorens hij door de Seiks ernstig werd aangetast, de overwinning niet twijfelachtig zoude zijn. Ook begon men in de dagbladen reeds te handelen over de meer of mindere raadzaamheid om den Punjaub in het Britsche gebied geheel in te lijven, en het bleek daarbij, dat het Britsch-Indisch Bewind tot de geheele inlijving der landstreek, door den Indus en het Himalaija-gebergte ingesloten, overhelde. - Deze gerustheid der Engelschen, omtrent den afloop van den krijg, mogt vreemd schijnen, daar schier elke strijd, in de laatste maanden, nadeelig was uitgevallen, en zelfs de behaalde voordeelen ten duurste waren
gekocht, ware het niet dat de herinnering

{==99==} {>>pagina-aanduiding<<}
aan de vroegere oorlogen tegen de Aziatische Vorsten, eene gunstige uitkomst deed verwachten.
De afdeeling onder Generaal wheeler had zich met de hoofdmagt vereenigd, en Generaal whish met zijne beschikbare troepen de rigting van Rhamnagur genomen. Aan den regteroever van de Genab, benoorden Rhamnagur, in de nabijheid van het gebied van den Radjah van Cashmir, nam het Britsche leger eene stelling, door de rivier in den rug gedekt. In het midden van Februarij bevond zich daar de Opperbevelhebber met 30 tot 35,000 man van verschillende wapenen, en een aanzienlijk artilleriepark van meer dan 100 stukken, waaronder zwaar geschut en eene batterij Congrevische vuurpijlen.
Inmiddels hadden de Seiks, weder over de rivier getrokken, eene stelling gekozen, die de wegen naar Russoelpore en naar de versterkte stad Jelum of Jailam beschermde. Vijf weken waren er verloopen, zonder dat het leger der Seiks eenige versterking van aanbelang had ontvangen. Was de bevolking buiten magte de gelederen aan te vullen, òf waren de Sirdars naijverig op het aanzien van shere singh, of geloofde men dat er, na de overwinning aan de Jelum behaald, van de Engelschen niets meer was te vreezen? - Hoe 't zij, het leger der Seiks had geenerlei aanzienlijke versterking ontvangen; maar werd toch gerekend op ruim 30,000 man, (⋆) met 60 stukken geschut.
Op den 21 Februarij 1849 zetteden zich met den dageraad de Engelschen in beweging, om de legerplaats van shere singh, die zijn vader sutter singh thans bij zich had, nabij Goejerat, aan te tasten. Het Britsche geschut beukte welhaast de verschansing, en het werpgeschut woedde onder de digt opeengepakte verdedigers. Dezen echter bleven onwrikbaar, hoe groot de verliezen waren door de vuurpijlen en hauwitsers aangerigt. Om dat geschut tot zwijgen te brengen, viel eene sterke ruiter-
{==100==} {>>pagina-aanduiding<<}
bende der Seiks op de Engelschen aan; doch een moorddadig schrootvuur dwong haar te wijken. Nu rukte de Britsche infanterie in den stormpas op, en drong tot binnen de versterkte legerplaats door, die met de uiterste hardnekkigheid werd verdedigd. De artilleristen klemden zich als vast aan hunne kanonnen; de infanterie week geen duim breed, en toch was de geestdrift, die de Engelschen bezielde, niet te wederstaan. Tegen den middag hadden zij hunnen vijand uit de legerplaats verdreven, die met bijkans al het geschut, de krijgsbehoeften en leeftogt in hunne handen viel. In groote verwarring trokken de Seiks terug, en maakten zich den nacht ten nutte, om bij Jailam de rivier te bereiken.
De Engelschen hadden in den geheelen veldtogt nog geene zoo besliste overwinning behaald als die van Goejerat, die hun echter op een verlies van ruim 700 man te staan kwam. Vijf officieren werden gedood en vier-en-twintig officieren gewond.
Shere singh trok de Jelum over, en achtte zich te Jailam niet veilig, liet er eene kleine bezetting achter, en vervolgde zijn terugtogt in de rigting van Attok. - Daags na den veldslag werd bepaald, dat Generaal gilbert met eene afdeeling van 2000 man op zou trekken, om de Seiks te vervolgen en hun geene rust te gunnen, noch gelegenheid om zich te herstellen. Den 28 Februarij trok hij in Jailam, door de bezetting op zijne aannadering ontruimd. Twee dagen later nam hij ook Rhotas of Rholas, dat, na eene korte verdediging, mede door de bezetting ontruimd werd. Nu ontmoette hij kleine ruiterbenden, die zijnen togt onophoudelijk bemoeijelijkten, en stuitte niet verre van Tatta, op den weg naar Attok, den 13den Maart op omtrent 16,000 man, met eenige stukken geschut. Dit was het overschot des legers van shere singh! Deze en de andere Sirdars waren geheel ontmoedigd, wijl de hulp, door dost mohammed, Vorst van Kabul, en den Radjah van Huzara, hun vroeger toegezegd, nu was geweigerd geworden. Wel stond dost mohammed met eene aanzienlijke magt te Peshawur,

{==101==} {>>pagina-aanduiding<<}
doch zonder iets te willen wagen, en alleen om naar den afloop der gebeurtenissen zijn verder gedrag te regelen. - De Sirdars traden met Sir walter gilbert in onderhandeling en gaven zich den 14den Maart aan hem over. De Britsche troepen werden in slagorde gesteld, en nu trokken sutter en shere singh met dertien of veertien andere aanzienlijke mannen, aan het hoofd hunner troepen, omtrent 16,000 man met 41 ligte stukken, treurig voorbij, en legden de wapenen neder.
Deze uitkomst was ten hoogste gewigtig, dewijl shere singh aangemerkt moest worden als het hoofd van den opstand. Hij en sutter singh, een niet minder belangrijk man, en zoo veel andere Sirdars zich overgegeven hebbende, kon de opstand als gedempt worden beschouwd.
Bij de voorwaarden, door deze opperhoofden aangegaan, was ook bepaald, dat alle krijgsgevangenen, Engelsche officieren en manschappen, dadelijk in vrijheid zouden worden gesteld. Uit de berigten van dezen vernam men vervolgens, dat zij allen met veel menschelijkheid, ja zelfs met onderscheiding, waren behandeld geworden.
Generaal gilbert kreeg bevel om het gebied van Peshawur van vijanden te zuiveren, en kwam den 17den Maart voor de zoo gewigtige vesting Attok. Na eenig schijnvertoon van verdediging, verliet de vijand die plaats en verspreidde zich in verwarring door het naburige landschap. Dost mohammed verliet het sterke Peshawur, en men oordeelde het niet geraden hem te vervolgen. Men achtte het verstandiger zich met zijne betuigingen voldaan te houden, en den schijn te bewaren van aan zijne verzekeringen geloof te hechten.
Hiermede was de veldtogt, na zoo vele wisselvallige kansen, ten voordeele der Engelschen en tot bevestiging van hunne magt in Hindostan, afgeloopen. - Had de menschelijkheid of het Christendom er iets bij gewonnen? In geenen deele. Slechts de handhaving der Britsche oppermagt was het doel, en dat doel werd bereikt.


{==102==} {>>pagina-aanduiding<<}

XI.

Vernietiging van het rijk van Lahore. Geheele inlijving van den Punjaub.

De Gouverneur-Generaal haastte zich naar Lahore, zoo ras de overwinning van Goejerat hem was bekend geworden. Dáár werden onderscheidene maatregelen genomen omtrent het lot van den Maharadjah en van de overige aanzienlijke opstandelingen, en omtrent den vorstelijken schat door runjit singh nagelaten. Nu bleek het ook, dat de kostbare diamant ‘berg van licht’ nog aanwezig was. Behalve deze, tot een geschenk voor Koningin victoria bestemd, werden nog vele andere kostbaarheden naar Engeland gezonden; de overige bleven in handen der overwinnaars.
Door de vernietiging van het leger van shere singh ter neder geslagen, haastten zich die Sirdars, wier houding dubbelzinnig was geweest, hunne onderwerping te komen betuigen, om, ware 't mogelijk, daardoor hunne vrijheid en leengoederen te behouden. De meesten werden in genade aangenomen; doch eenigen hunner viel het lot ten deel van sutter singh, shere singh, en allen die met de wapens in de hand waren gevangen gemaakt; namelijk: de verbeurdverklaring hunner goederen, en levenslange gevangenis. De gestrengheid van dien maatregel werd sedert voor dezen en genen verzacht.
De inlijving van den Punjaub, met uitzondering van het gebied van Jummo en van Cashmir, dat drie jaren vroeger aan golab singh was verzekerd geworden, werd nu ook beslist en door den Gouverneur-Generaal bij eene proclamatie van den 29 Maart 1849 afgekondigd.
Aldus werd eene bevolking van ongeveer drie millioen zielen, ten deele uit Seiks, uit Mohammedanen en Hindoes bestaande, bij het reeds zoo onmetelijke Britsch-Indische Rijk gevoegd.
De inlijving van dat aanzienlijk gedeelte van het vroegere rijk van den magtigen runjit singh wordt in En-
{==103==} {>>pagina-aanduiding<<}
geland door verre de grootste meerderheid der bevolking toegejuicht. Zal zij die toejuiching met regt verdienen, dan zal ze den overwonneling door beschaving en Christendom, en den overwinnaar door uitbreiding van handel en nijverheid voordeelig moeten zijn. Wij wagen hier geene uitspraak, maar laten haar der toekomst over.
Gaarne maken wij de volgende woorden tot de onzen: ‘Wanneer wij aannemen, dat, na den opstand van dewan moelrai, de oorlog noodzakelijk was, en de overwinning tot elken prijs moest bevochten worden, dan is welligt de inlijving van den Punjaub, in het Britsch gebied, als eene noodzakelijkheid te verdedigen. De daden echter, waaraan de Engelschen zich hebben schuldig gemaakt, en waardoor die noodzakelijkheid langzamerhand is geboren geworden, kunnen en mogen niet geregtvaardigd, niet vergoelijkt worden.’
‘Dat thans de Britsche Natie de taak aanvaarde, welke ten gevolge dier vergrooting van grondgebied op haar rust. Dat zij, door regtvaardigheid, die Natie van lieverlede met zich bevredige, dat zij er den landbouw begunstige, de ontwikkeling bevordere, opdat de Natie der Seiks rijp worde voor het Christendom, ten einde eenmaal luide te erkennen, dat die verovering door de Britsche wapenen haar ten zegen heeft gestrekt!’

Wanneer wij aan die beide oorlogen, den loop en de uitkomst derzelve denken, en die van 1848-1849 als een noodzakelijk gevolg beschouwen van dien van 1845-1846, dan twijfelen wij er aan of hij, die het met Groot-Brittanje wèl meent, dat Rijk, met de inlijving van den Punjaub kunne geluk wenschen. Immers, hoe dikwijls hebben de kansen, gedurende die oorlogen, voor de Britsche oppermagt in Hindostan hagchelijk gestaan! Mag men, moet men niet aannemen, dat hadden de Seiks, in plaats van den lafhartigen tai-singh in den eersten, of in plaats van den onbekwamen shere-singh in den laat-
{==104==} {>>pagina-aanduiding<<}
sten, bekwame en moedige Opperbevelhebbers gehad, - de afloop dier oorlogen voor het gezag der Engelsche Oostindische Maatschappij geheel anders zoude zijn geweest!
Thans zijn de Seiks ten onder gebragt: het is waar; maar zij vormen nog altijd eene krijgshaftige Natie, die aan hare godsdienst ontrouw zoude worden, indien zij het zwaard mogt afleggen. Hoe ook is het met hunne onderwerping? Nog steeds zijn zij onrustig. Te Lahore worden sutter singh, shere singh en andere Sirdars als gevaarlijk voor de openbare rust beschouwd, - en, dienovereenkomstig, behandeld. De Vorst van Cashmir aan de eene zijde, die van Kabul aan de andere zijde, zijn voortdurend voorwerpen van wantrouwen, voor den Britschen Gouverneur-Generaal en voor zijne lastgevers. En het volk? Hier woelingen, dáár opstanden, en ginds roovers of sluipmoordenaars. De Engelsche dagbladen, welke in Indië worden uitgegeven, vermommen de waarheid onder allerlei vormen en benamingen. Telkenmale heet de onrust gedempt en is ze hoogst onbeduidend geweest. Evenwel is er troepenbeweging in het rijk van Lahore in alle rigtingen, en men verneemt zelfs van onwil onder de Inlandsche krijgsbenden, om zich diep in het land der Seiks te wagen. Veel bovendien heeft de Engelsche krijgsmagt, te Lahore, te Moultan, te Attok enz. in den afgeloopen zomer van de hitte te lijden gehad.
Zal welligt, in het Himalaija-gebergte, de Nemesis verschijnen, om rekenschap te vragen, van het bloed door de Engelschen sedert eene eeuw in Hindostan vergoten, van de duizenden, ja van de millioenen menschen door clive en zijne opvolgers geslagt of gemoord! Of zal misschien de inlijving van den Punjaub als een kanker knagen aan de welvaart van het onmetelijke Gebied der Britten in Azië! - Zeker is het, dat, hetzij verkrijging van aardsche schatten, uitbreiding van magt, of vermeerdering van roem tot de vergrooting van dat Gebied hebben bijgedragen, er voortaan, in het Rijk van Lahore, wel krijgsroem zal te winnen zijn, maar de uitgaven

{==105==} {>>pagina-aanduiding<<}
steeds verre de inkomsten zullen overschrijden. - De kooplieden, die, in Leadenhall-street, te Londen, zich een paleis voor hunne vergaderingen gebouwd hebben, alwaar zij over de ellende of de welvaart van millioenen hunner natuurgenooten beslissen, zullen, ten gevolge der inlijving van het gebied tusschen den Indus en het Reuzen-gebergte, het jaarlijks te kort op hunne inkomsten belangrijk zien vergrooten, en hunne bezorgdheid zien toenemen. - Deze zijn de zekere uitkomsten van de vermeestering, van de vernietiging der schepping van runjit singh. Verdient ze derhalve toegejucht te worden!?

Een vriend mijner jeugd.

(Vervolg en slot van bl. 90.)

Waarde Vriend!

Sedert eenigen tijd al erger en erger geworden aan de borst, ben ik, - de Doctor zegt door het koude saizoen, - nu zoo verre, dat ik zelfs niet meer een paar schreden door 't vertrek kan doen. Bewijs mij de vriendschap, als ik u verzoeken mag, en kom mij, al is het slechts een kwartier, bezoeken, dan zult gij mij oneindig verpligten.
Uw vriend,
Marius***.
Och, kom toch spoedig!
Van huis.
18 Januarij 18..

Dat was het eerste teeken van het bestaan mijns vriends, 't welk ik ontving na hem in twee jaren tijd geheel niet meer te hebben gezien. Ik spoedde mij dadelijk tot hem. Een armoedig huisje, in een afgelegen wijk, was hem tot woning. Ik liet mijn oog rondom dwalen, maar het gezigt van zoo veel ellende verschrikte mij. Armoede en gebrek vervulden zijn ledige kamer, en akelige verlatenheid werd door een doodsche stilte aangeduid. Bitter streng was de winter daar buiten; en hier binnen gloorde geen enkele sprank vuur aan den haard. - Mijn dierbare kranke lag in een onrustigen slaap, schier naakt uitgestrekt op eene legerstede, waarop de bedelaar zich

{==106==} {>>pagina-aanduiding<<}
naauwelijks zou uitstrekken, die des avonds in eenen stal sluipt, om het leger met het vee te deelen. Flarden van een dekkleed waren over hem uitgespreid, en onder hem waren voos stroo en eene vergane vloermat zigtbaar, waar zijne vermagerde voeten op uitstaken. Geene artsenij - geen voedsel - geene verkwikking vond er mijn blik. Een kruik water stond bij zijn hoofdeinde. - Diep bewogen staarde ik op den zieke, die op deze armelijke sponde woelde, als kwelde hem de walgelijke onreinheid; maar ik kon zijn afgewend gelaat in het duistere, sombere vertrek niet bespieden.
Eindelijk ontwaakte hij, wreef zich de oogen uit, als wantrouwde hij die toen hij mij zag, en in plaats van tot mij te spreken, staarde hij mij met starre blikken aan, en begon klagelijk te weenen. Aandoenlijk was die ontmoeting, - ik ben onmagtig haar te schetsen. - Ontsteltenis beving mij, toen ik zijn vervallen gelaat aanschouwde. Diep waren zijne oogen in hunne kassen weggezonken, en flaauw en kwijnend was hun licht, als waren zij reeds gebroken; de wankleurige huid was strak over zijne kaken gespannen, het perkament gelijk, - en toch, nu dreef daarop nog een blos, die de schaamte over zijnen toestand er op joeg.
- ‘Ach, vergeving... help mij!...’ - sprak hij zacht en afgebroken.
- ‘Vergeving....’ riep ik in de opwelling des gegevoels, en drukte hem met vurige genegenheid de hand.
De hevigheid der aandoening had den zwakke geschokt. Hij liet het matte hoofd zinken en scheen op nieuw in te slapen.
Een uur later brandde een koesterend vuur aan den haard en vervulde het kille vertrek met eene aangename warmte; de ellendige, morsige lompen en stroo hadden plaats gemaakt voor een gemakkelijk bed; en toen nu de ongelukkige, in een zindelijk nachtgewaad, zijn ligchaam weder uitstrekte, dat alleen reeds door ontbering en gebrek vergaan kon zijn, kwam een onbeschrijfelijke tint van genoegen op zijn bleek gelaat. Dankbare tranen blonken in zijne oogen; hij wilde mij danken, maar kon

{==107==} {>>pagina-aanduiding<<}
in de overstelping van zijn gevoel geen woorden uitbrengen. Ik diende hem eenige ververschingen toe en plaatste mij voor zijn bed, gelukkig in het zaligend gevoel, door de Voorzienigheid bestemd te zijn om de vermoedelijk laatste levensdagen eens vriends te mogen verzachten.
Zoo gelaafd en verkwikt naar ligchaam en ziel, werd zijne ademhaling minder gejaagd, en zijn kracht een weinig opgebeurd. Bij tusschenpoozen kon hij mij nu de oorzaak van zijnen rampzaligen toestand bekend maken.
Sedert zijne verwijdering van mij, was hij, steeds meer, somber en gemelijk geworden. Het leed, dat zijn heilloos huwelijk hem deed wedervaren, had de kiem in hem ontwikkeld van eene kwaal, die eerst langzaam aan zijn levensbeginsel knaagde, en nu met verdubbelde woede hare vernieling voltooide, nu zijne krachten tot geen weerstand meer magtig waren. Hij was allengs onbekwaam geworden voor 't vervullen zijner maatschappelijke pligten, waaraan het onderhoud van zijn gezin verbonden was, en daarbij hadden de uitgaven voor zijne ziekte, en de uitspattingen van haar, die hij zijne echtgenoot moest noemen, hem tot volslagen armoede gevoerd. Sedert twee dagen had zij geweigerd geneesmiddelen te voldoen, en den Doktor afgewezen, terwijl zij met schepsels, even laag als zij gezonken, lachte in het vertrek waar hij lag te zieltogen, welligt de ziele vervuld met de naderende eeuwigheid! Sints den vorigen avond had zij hem verlaten,... de ontaarde! zij wilde zijne ellende niet met hem deelen, en - het kon nu toch niet lang meer ren, had zij gezegd.
Mijn hart kromp ineen bij het verhaal van dat lijden. Zoo, tot in den hoogsten graad ellendig, was de melaatsche van Uz niet geweest, want job vond nog deelneming in de honden, die zijne zweren lekten!
Ik zag dat hij zich geweld deed, eene onweerstaanbare behoefte aan slaap te onderdrukken, om mijn bijzijn te rekken, en stond op om heen te gaan.
- ‘Komt gij weer?’ - vroeg hij mij smeekend. - ‘Ach verlaat mij niet! - ik zal nu toch wel spoedig

{==108==} {>>pagina-aanduiding<<}
sterven,’ - sprak hij weemoedig, en zag mij aan, als wilde hij mij bidden.
- ‘Verlaten!... tot in den dood blijf ik u bij; - ik heb u nooit verlaten,’ snikte ik hem toe.
- ‘Neen... ik - ik,’ - sprak hij in verzuchting, en bragt mijne hand aan zijne lippen. Ach, wat was die mond reeds koud!
Hij vouwde de handen, - het scheen dat hij God dankte. Zoo waakte zijne ziel in het gebed, terwijl zijn ligchaam nederzonk in de armen van den balsemenden slaap.
Ik won het gevoelen van den geneesheer in over den wezenlijken toestand van mijn lijdenden vriend. Verre was het er af, dat ik niet heimelijk vreesde, dat mijn ongunstig vermoeden door den arts met een doodvonnis over den kranke zou bevestigd worden.
Helaas, ja! - een worm had reeds te lang aan den hart-ader dier zomerplant geknaagd, en verwoestte haar onherstelbaar. Het was vergeefs den geknakten stam te willen oprigten. Het vermogen der kunst vermogt de algeheele verdorring nog slechts een wijl te vertragen; lenigen was al wat hier overschoot. De zaden eener kwaal, welligt reeds bij zijne wording in zijn gestel gelegd, moesten wel door de zielstemming, die hem beheerschte, tot eene snelle ontwikkeling en vroegtijdige rijpheid gekomen zijn, voor welker vernielend geweld mijn vriend eerlang zou bezwijken. Eene aandoening aan de ademhalings-werktuigen, die zich dadelijk als zeer beduidend had geopenbaard, en daarom te bedenkelijker, omdat zij zich onder een slepend karakter vertoonde, verwoestte zijn jeugdig gestel. De arts, een ervaren en kundig man, beproefd in den omgang met de lijdende natuur, begreep het dadelijk, dat de oorzaak dezer ziekte als uit de ziel tot het ligchaam was overgeslagen.
Ik zal u niet vermoeijen door 't mededeelen der pogingen, die ik in het werk stelde om den sleutel magtig te worden tot dien verborgen schuilhoek van het hart mijns vriends, die het graf zijner ziels- en levensrust moest bevatten. Geen tranen, geen biddende ernst, geen

{==109==} {>>pagina-aanduiding<<}
overreding waren krachtig genoeg, om dat vertrouwen uit te lokken, waardoor de ziel behoefte gevoelt zich uit te storten in een hart, dat met haar leed is begaan. Hij wederstond met vaste beradenheid iederen aanval op zijn gevoel, en alle deelnemende afpersing van zijn geheim lijden. Hoe dieper ik in zijne ziel poogde door te dringen, des te omzigtiger verschanste hij zich achter een voorgewend mistrouwen, hetwelk hij wist dat toch mijn gevoel niet kwetsen zou, omdat hij de grootheid mijner genegenheid wist te waardeeren. Alle hoop, om zijne zielskrankte te overwinnen en daardoor zijne gezondheid te herstellen, ging dus droevig te loor. - Wie kon zijne wonde onderzoeken en zalven, daar hij ze halstarrig verborgen hield?
Intusschen kwijnde zijn ligchaam weg onder de zielsmarteling, die met elken dag een nieuw deel veroverde van kracht en leven, en met het arme overschot zich scheen te vermaken, zoo als het roofdier met zijn verscheurde prooi speelt, eer het die geheel verslindt. En toen zelfs nu die sterk gewapende geheimzinnigheid zich niet liet overweldigen door de zachtzinnige aanranding der vriendschap, kwam ik tot de stellige overtuiging, dat de verholen oorsprong van zijn lijden en zekeren dood, zelfs dan, wanneer zij, ondanks zijn tegenworstelen, der ziele ontglippen wilde, op die doodkoude lippen zou bevriezen.
Ik besloot dus den reeds zoo wreed gefolterde niet langer doelloos te kwellen.
Hoogst belangrijk waren de gesprekken, die hij met mij voerde over zijne denkbeelden van ons bestaan op aarde, en over de eeuwigheid, waarvoor zijn zielsoog zich langzamerhand ontsloot. Welligt vlecht ik ze later tot een lijkkrans, om zijne nagedachtenis te huldigen door het innigst en heiligst wat in hem was: zijn godsdienstig gevoel. - Kan men zich wel een waardiger grafteeken denken!?

Op eenen avond bezocht ik marius. Het kwam mij voor

{==110==} {>>pagina-aanduiding<<}
dat hij merkelijk was verergerd. Hij sprak zóó zacht, dat ik het hoofd over hem heen moest buigen, om het geluid op te vangen, en dan nam ik gewaar dat zijn adem vochtig en koud was. Zijn toestand verontrustte mij; maar hij-zelf scheen nog geen voorgevoel te hebben, dat zijne ontbinding nabij was. Ook daardoor overwon de hoop, schoon niet geheel, langzamerhand mijne vrees; ik meende, dat hij zich buitengemeen kon hebben afgemat.
Toen het gebrek uit die woning was geweken, was de vrouw er in wedergekeerd, die, - onnatuurlijk als zij was, - haren man in ellende en dood had kunnen verlaten.
- ‘Hoe vindt gij den zieke?’ vroeg zij mij op een toon, die pijnlijke onrust verried.
- ‘Zoodanig, dat wiens binnenste zegt, dat hij aan deze zijde van het graf nog iets met hem te vereffenen heeft, wel moge toezien, opdat de dood hem niet verrasse,’ - antwoordde ik met nadruk, en zag dat zij getroffen was door mijne woorden. - ‘Ik verzoek u,’ - voegde ik er bij, - ‘mij dadelijk te ontbieden, als de toestand van marius bedenkelijk mogt worden. Ik zou hem gaarne bijstaan in den dood.’
De morgen toefde nog te verschijnen toen men mij wekte. Eerst sedert een paar uren was ik ingeslapen, zoo had mijn vriend mijne gedachten vervuld, en toch was ik reeds afgemat door menigen nacht aan zijn sponde doorgebragt. Ik werd bij hem ontboden, en spoedde mij, half gekleed, naar hem heen. Zijne vrouw opende mij de deur.
- ‘Hij heeft van middernacht af om u geroepen,’ - zeide zij; - ‘vroeg ik hem wat hij begeerde, dan was uw naam het eenig antwoord.’
- ‘Vrouw!’ - riep ik uit, buiten mij-zelven van verontwaardiging, - ‘en gij hebt alzoo de foltering van zijn doodbed verlengd!... Ongelukkige! gij hebt hem op mij laten wachten om te sterven!...’
- ‘Ik durfde u in den nacht niet doen roepen, en ik dacht ook: wat hij te zeggen heeft, kon hij mij mede-
{==111==} {>>pagina-aanduiding<<}
deelen, om 't u over te brengen; maar nu kan ik hem niet meer verstaan.’
Ik ijsde bij het antwoord dier snoode vrouw, en stoof haar voorbij, en naar het ziekbed, neen, naar het doodbed van mijn vriend. - Ik ligtte het gordijn op,... even draaide hij het oog naar mij toe, en zag mij starende aan,... poogde zijne verstijfde hand op te ligten, en toen ik die greep en aan mijn hart drukte, slaakte hij een onverstaanbaar geluid.... hij kon niet meer... hij had niet kunnen scheiden zonder mij een laatst vaarwel te bieden... en nu ik verscheen... o God!... marius was dood!
Ik was overmand van droefheid, en gaf mijn gevoel in luide klagten lucht. Het tooneel van dien nacht voer schrikkelijk door mijne ziel! Wat moet hij geleden hebben, jammerde ik. Te willen sterven en niet te mogen, omdat eene vrouw, die voor 't heilig echtaltaar hem liefde zwoer, wreeder was dan de dood! Immers zij onthield hem den vriend, naar wien zijn hart nog smachtte, toen zijne ziele reeds zweefde tusschen aarde en hemel! Welligt had ik een last van zijn gemoed kunnen afwentelen. Misschien had hij mij nu de duistere bron van zijn lijden willen openbaren. Mogelijk had ik eenen heiligen, uitersten wil voor hem moeten vervullen!... Zeker had zijn hoofd in mijn arm gerust, zijn borst aan de mijne gezwoegd... zijn klam voorhoofd ware door mij van het doodzweet gereinigd... o, zijn sterfbed zou zoet geweest zijn in den schoot der vriendschap!
Het hoofd gloeide mij koortsachtig; de eene vreeselijke gedachte verdrong de andere, en stormde met onverbiddelijk geweld op mijne ontstelde verbeelding aan. Ik wierp mij krank van droefheid te bedde, zwemmende in tranen, en smorende in klagten.
Met moeite rigtte ik mij den volgenden dag op, om het overschot van den beminden doode met mijne tranen te besproeijen, voor het geborgen zou worden in de groeve der vergankelijkheid. Ik vond hem liggen in een zijvertrek op den grond uitgestrekt. Ik weet niet, welk gevoel toen in mij opwelde, of het afschuw dan toorn was die mij vervulde, of een akelige weedom. - Een goed-
{==112==} {>>pagina-aanduiding<<}
willig gebuur leende mij een hoofdkussen; ik schikte stoelen bijeen tot een leger, tilde het lijk er op en legde het met het hoofd op het kussen. - Eene rilling liep mij door de leden, toen ik het ijskoude ligchaam in mijne armen had, en toch was het mij een weemoedig genoegen, dien laatsten treurigen pligt te vervullen.
- ‘Slaap nu voort,’ - snikte ik hem toe, - ‘doode, aan wiens lijk zelfs de rust niet gegund is! - Rust in vrede!... tot in de eeuwigheid!... vaarwel!
- ‘Verbid de hand Gods, ontmenschte!’ - riep ik de verachtelijke weduwe toe - ‘opdat niet Zijn tuchtroede de wraak uws echtgenoots op uw schuldig hoofd doe nederdalen!’
Toen de begrafenis zou plaats hebben, trad de familie, die ik te vergeefs had aangezocht om mij te ondersteunen in de verzorging des armen lijders, eensklaps in hare regten en maakte van die plegtigheid ‘eene familie-zaak, om haar fatsoen op te houden voor de wereld.’ Terwijl nu die familie rookte en Madera-wijn dronk in het armelijk sterfhuis, werd de kist met het lijk uitgedragen, en welhaast rolde de lijkwagen weg, met de ‘vrienden-koetsen’ er achter. Ik stond op eenigen afstand van de nieuwsgierige toeschouwers, want ik had geweigerd deel te nemen aan die heiligschennis jegens mijn vriend. Toen volgde ik peinzend zijn overschot, dat nu voor het laatst werd verontrust. En toen elk der familieleden, in den grafkuil, waarin het lijk was neergelaten, een schop aarde wierp, nam ook ik een handvol, en strooide die op hem, zeggende: ‘het zij met u begraven, wat daar goeds geweest is tusschen u en mij, om onverdeeld en onveranderd op den dag der verrijzenis met ons op te staan en te herleven!’
En toen allen zich verwijderd hadden, zat ik neer op zijn graf, den arm op mijne knie geplaatst en het hoofd in de hand geleund. Ik bejammerde het op nieuw dat hij was heengegaan, zonder dat ik in zijn stervensnacht aan zijne sponde mogt toeven. Want gewis, hij had mij nog zoo veel te zeggen; vermoedelijk had hij mij toen het geheim van zijn lijden als eene erfenis vermaakt;

{==113==} {>>pagina-aanduiding<<}
welligt.... ik verdiepte mij in vooronderstellingen: ach, de dooden spreken niet, - het zwijgend graf beantwoordt geene vragen!

De nacht was verre verstreken, toen ik deze bladen aan de nagedachtenis van marius had toegewijd. Ik begaf mij ter ruste, maar mijn geest bleef vervuld van de denkbeelden, die mij slapende niet verlieten.
Ik droomde, dat ik mij op een onafzienbaar kerkhof bevond. Langs de cipressen, die aan den ingang van dien akker Gods geplant waren, scheen een wezen te zweven. Toen het naderde zag ik dat het eene vrouwelijke gedaante was. Een wit kleed fladderde om hare leden, en een digte sluijer verborg haar aangezigt.
- ‘Wat zoekt gij?’ - vroeg ik haar.
- ‘Wat ik elken nacht hier zoek,’ - fluisterde zij naauwelijks hoorbaar, - ‘het graf van marius: want hij beminde mij; - ik was hem ongetrouw toen ik leefde, en heb daardoor hem de ziel verscheurd en het leven benomen, maar 't was enkel dartele scherts, eene meisjesgril. Ik kon het niet helpen, dat een ander mij aan hem ontroofde, en hij dwaas genoeg was den eed te houden, dien hij zwoer, dat hij zich dood zou treuren. Was het mijne schuld dat ik juist de verloofde van een ander werd, toen betsy stierf? - dat deed het lot. Waarom wilde hij de bruidegom zijn eener andere, nu ik de bruid eens anderen was; waarom wilde hij aan het altaar, waar ik de huwelijksgelofte uitsprak, in wanhopigen trots naast mij staan, al ware het met eene vrouw, die hij niet beminnen kon, omdat hij alleen mij beminde, en na mij.... den dood! - Ik was hem toen ongetrouw, en lachte in jeugdige ligtzinnigheid met hem en zijn lijden. - Nu ben ik hem getrouw, want elken nacht bezoek ik hem, en vraag hem vergeving voor de dwaasheid mijner jeugd!’
Toen was het mij of zij omhoog steeg, en zich in een zilveren lichtglans oplostte. Nu was ook voor mij een licht opgegaan, over dat duister tafereel van het leven

{==114==} {>>pagina-aanduiding<<}
en lijden mijns vriends. Hij was het slagtoffer geworden der liefde voor eene ligtzinnige, die geloofde, dat liefde niets anders ware dan kinderspel.
Nu klonk achter mij een geritsel. Een ander vrouwelijk wezen kroop daar, in lompen gehuld, waarover een lap van krip was geslagen. Een afschuwelijk misvormd gelaat was daaronder verborgen. Haar geluid was het gehuil der hijena gelijk.
- ‘Eens was ik de echtgenoot van marius!’ riep zij uit. ‘Ik lag in het gasthuis, wachtende den dood als de vrucht mijner zonden. Maar ik heb den dood verbeden, en hij heeft mij vergund, op het graf van marius te gaan sterven; want ik was wreed en ben schuldig aan zijn lijden!... welligt dat mijn uiteinde hem verzoent!...’
Zoo kroop zij naar zijn graf en kermde: - ‘Erbarming!... genade!... vertoornde doode!...’ dat het akelig door de ruimte huilde. Een vuur ging op; - daarna een dikke smook;... en zij was verdwenen.
Nu trad ik naar een man, die bezig was in de aarde te graven, en reeds een uitgestrekten kuil had gemaakt.
- ‘Wat verrigt gij daar?’ - vroeg ik hem.
Hij stak de spade in den grond, en daarop leunende met zijne handen, rigtte hij zoo zijn gekromd ligchaam op. Hij was een grijsaard.
- ‘Ik ruim de graven.’ - sprak hij koud.
- ‘Is die plek dáár ook geruimd?’ - hernam ik.
- ‘Ja, zoo ver gij ziet.’ - antwoordde hij.
- ‘Wreede!’ - riep ik hem toe; - ‘dan hebt gij de asch van den vriend mijner ziel verstrooid:... zijne rust verstoord... zijn woning verwoest!... waar vind ik hem nu, mijn marius?’
De oude grafbereider ontdekte eerbiedig het hoofd, zijn helder oog zag op naar den hemel, en als sprak een man Gods door zijnen mond, zeide hij met plegtigen ernst:
- ‘In het huis mijns Vaders zijn vele woningen!’
Toen ontwaakte ik.

l.v.h.s.


{==115==} {>>pagina-aanduiding<<}

De inquisitie van Saltzburg.

I.

‘Moeder, welk een vreeselijke avond!’ sprak een jong meisje, wier lief en schoon gelaat gloeide van den scherpen wind, terwijl zij de sneeuw uit hare donkere lokken schudde en schielijk de deur achter zich sloot. ‘De storm woedt - het water is buiten zijne oevers getreden - en ik ben zoo koud, zoo verschrikt!’ voegde zij er bij en naderde den kagchel in de hut, om zich te warmen.
‘Wees voorzigtig, annie!’ hernam de moeder, haar tegenhoudende en de druipende kap en mantel haar afnemende. ‘Blijf van het vuur af! Ik zal uwe handen en voeten wrijven. Herinnert gij u de woorden niet van den goeden Pater? “kou verdrijft kou; maar vuur bijt in de bevroren vingeren!”’
‘Ik moest dan in de sneeuw gesprongen zijn, veronderstel ik, om mij te warmen,’ riep het meisje lagchende; ‘ik zou wel eens willen weten, of vader hieronymus de moeite zou hebben genomen, om er mij uit te graven.’
‘Ik vrees, dat gij niet veel om den goeden Pater gedacht hebt, annie, toen gij zoo laat op de markt bleeft.’
‘Och, de dagen zijn zoo bitter kort, lieve moeder!’
‘Misschien hadt ge wel gewild, dat zeker iemand u te huis bragt?’
Een hooge blos bedekte den schoonen hals en het geheele gelaat van het meisje; maar zij zag hare moeder onbeschroomd aan en zeide:
‘Ik wist, dat gij het niet gaarne hadt, en conraad heeft mij niet vergezeld.’
‘Gij zijt een best meisje, als altijd,’ sprak de moeder en kuste haar en voegde er bij: de jonge officier is hier geweest en de goede Proost, zij hebben uren lang u zitten wachten. Die gustaaf is een vrijer, daar men mede voor den dag kan komen.’
‘Och moeder, wie kan zin in hem krijgen, die eens conraad heeft gezien? En dan die stroeve Pater, die hem

{==116==} {>>pagina-aanduiding<<}
helpt! De een verzint wreedheden, en de ander voert ze uit! Liever, dan de arme Lutherschen zoo te behandelen......’
‘Pas op 't geen gij zegt, annie; wij moeten er niet aan denken, dan om te gehoorzamen.’
‘Die arme menschen, moeder! Als ge gezien hadt, wat ik van daag heb gezien - vaders, zonen en broeders naar de gevangenis gesleept, en den Proost en gustaaf aan het hoofd der woeste soldaten, dan zoudt ge zeker niet denken, dat ze iemand lief kunnen hebben.’
‘Och, och!’ zuchtte de oude vrouw. ‘Wat hebben wij met ketters te maken? Het is heel slecht, medelijden met hen te hebben, dat heb ik den Pater-zelven hooren zeggen. En hij houdt zoo veel van u, en denkt van conraad en zijn ouden meester, dat zij het met die nieuwe leer houden. Och, och, en hij zou het huwelijk zoo graag zien; 't is jammer annie, dat ge geen zin hebt in dien jongen officier.’
‘Neen, dat heb ik niet en dat zal ik nooit hebben.’
‘Spreek zóó niet,’ viel de moeder haar in de rede. ‘Wàt we ook doen, gij-zelve moet het aan beiden zeggen; want ik durf den Pater niet onder de oogen komen.’
‘Ik wel,’ zeî annette, ‘al houd ik niets van hem.’
‘Al erger en erger!’ riep de moeder angstig uit: ‘Niet van hem houden! Och, spreek toch zoo niet.... vooral niet van hem, die zegt, dat hij u een vader wil zijn....’
‘Dat kan hij niet wezen,’ viel annette hare moeder in de rede, ‘zoo lang hij zoo wreed is voor Gods volk... voor zijn eigen volk.’
‘Gods volk! De Hemel beware ons! Annie, annie, gij gaat toch den weg van de Lutherschen niet op. Zoo noemen zij zich juist! Ik word noch krankzinnig - och, als het zóó ver gekomen is, heilige Moeder, help ons!’
‘Nu, nu, verontrust u niet zoo - mijn liefste moedertje’ - haar lievelingswoordje, wanneer zij de ontelbare angsten en vreezen van de goede oude vrouw (alle door vader hieronymus opgewekt) zocht te doen bedaren. ‘Ik houd het er voor, dat conraad en zijn meester, om niet te spreken van uwe kleine annie, even goede Katho-
{==117==} {>>pagina-aanduiding<<}
lijken zijn, als een van u. Misschien zijn wij maar,’ voegde zij er zeer onschuldig bij, ‘Christelijke Katholijken, wat anderen, zoo wij hen naar hunne daden mogen beoordeelen, niet begeeren te zijn.’
‘Zeker,’ hernam de oude vrouw, eenigzins getroffen, ‘het spijt me zeer, zeer voor die arme schepselen; maar och neen, dat mag ik niet zeggen, ik moet geen medelijden met hen hebben... het is alles tot heil van hunne ziel, zeide hij, en het zijn hun ware vrienden niet, die wenschen, dat zij vrij blijven van vervolging.’
‘Ik vrees,’ hernam annette treurig, ‘dat zij al die wreedheid en liefdeloosheid zullen hebben te verantwoorden - de officieren, de proost, de aartsbisschop, de kanselier, ja, de Vorst zelf, omdat hij het toelaat. Het Evangelie geeft hun nergens regt, om martelaars te maken van mannen en vrouwen en zelfs kinderen van hetzelfde geloof, als zij. Het is zeer goddeloos. Conraad zegt het - en ik geloof hem meer dan Pater hieronymus; want ik kan het niet uitstaan zulke dingen te zien,’ voegde het arme meisje er bij, terwijl de tranen haar in de oogen schoten bij de herinnering van hetgeen zij zoo kort geleden had aanschouwd.
‘Het Evangelie!’ riep de beangste moeder nog meer verbijsterd. ‘En gij gelooft eerder wat conraad zegt, dan... neen, ik durf zijn naam niet noemen... ik durf niet. Och, annie, annie!’
‘Zeg niets meer, moeder, tot dat conraad hier is.’
‘Conraad! Hier! En als dan de Pater ook zijn neus eens in de deur steekt! De Pater en de officier, en gij en conraad, kind, en die ongelukkige arme zielen... die ketters, meen ik, die booze ketters - ik zal nog gek worden, gij zult mij nog geheel en al razend maken.’ En de arme vrouw liet haar klagend: ‘och! och!’ hooren, vermengd met aanroepingen van de heiligen. Een steenen hart zou bewogen zijn geworden, hoe veel te meer dan dat van de bevende annette! ‘Ja,’ snikte zij, ‘dat booze Lutherdom zal het land afloopen; het heeft uw vader gemoord, en het zal mijn dood zijn. Wij zouden anders rijk en in goeden doen zijn geweest; en nu, zoo

{==118==} {>>pagina-aanduiding<<}
als de goede Proost zegt, als gij niet een goed huwelijk doet, dan weet ik niet, wat er van ons worden moet. En daarbij, ze zijn allen bang voor Pater hieronymus.’
‘Bang voor hem, ja, dat is maar al te waar, want ze houden niet van hem. Hij moge dan het oppertoezigt over het distrikt hebben, maar welk regt heeft hij, om over de harten van alle jonge meisjes te beschikken? Doch waartoe met hem getwist? Laten wij ons vertrouwen op God vestigen, moeder, en Hem om licht en besturing bidden!’ ging het lieve meisje voort, terwijl zij voor haar borduurraam ging zitten met eene beminnelijke bevalligheid en rustigheid, die den angst van hare moeder voor ketterij deden bedaren.
Eensklaps, gedurende een oogenblik van verpoozing in den stormwind, hoorde men menschelijke stemmen en - o, hoe vloog zij op van schrik! - het kletteren van wapenen. In de ziel van de oude dame lag alle kwaad opgesloten in het woord ketter, en zij verzekerde, dat de ketters zeker in massa uit de ballingschap waren teruggekomen, om al de goede Katholijken ter dood te brengen. De houding en de geheele uitdrukking van het schoone meisje - geheel ziel en nu geheel oog en oor - zouden eenen schilder hebben bekoord, en toen het rumoer ophield, gaf een zacht tikken op de deur een nog betooverender en bijna engelachtigen glans aan haar bezield gelaat.
‘o Hemel! Ik hoop, dat het de goede Pater is,’ riep de oudste der beide vrouwen; maar hare dochter aanziende, voegde zij er bij: ‘o heilige Maagd! nu weet ik, wie het is.’
De deur werd zachtkens geopend - hij was het: conraad-zelf, en het jonge meisje vormde als eene nieuwe schilderij van natuurlijke en ideale schoonheid. Conraad was inderdaad een knap jongman, die de heimelijke bewondering van het fierste meisje verdiende. Hij was rijzig, mannelijk en bevallig, met een donker vurig oog en donkerbruine lokken, die in natuurlijke krullen golfden.
‘Och alle goede heiligen!’ riep de oude vrouw, toen

{==119==} {>>pagina-aanduiding<<}
hij annette een kus gaf, en aan zijn hart drukte. ‘Zoo de goede Pater....’
‘Als hij hier was,’ riep de verrukte jongeling, ‘dan mogten hij en de heiligen beiden ons zien, zoo zij wilden. Als ik haar niet naar huis mag brengen, wreed moedertje, dan mag ik haar toch te huis wel komen bezoeken.’
‘Maar waarom,’ zeî annette, ‘komt gij nog in zulk een avond? En wat was dat akelig rumoer? Wat waren het voor lieden, die wij zoo even hoorden? Ik hoop dat er niets....’
‘Ja, zeg ons de waarheid, vertel het ons, vóór dat de Pater komt,’ zeide de oude vrouw, ‘en dan....’
‘Nu,’ hernam conraad lagchende, ‘laat hem komen, het zijn alle eerlijke, trouwe lieden, te goed ten minste, om levend onder de sneeuw begraven te worden. Ik was ook ongerust over u, annie; ik kwam zien, of gij wel te huis waart gekomen... en zoo hielp ik den troep, die misschien aan mij het leven is verschuldigd. Ik kom een lantaren halen, en dan zal ik hen spoedig veilig naar Werfen geleiden. De soldaat, die het licht droeg, stortte van de klippen een honderd voet diep in de Salza en ligt nu reeds lang onder het ijs.’
‘En woudt gij hen nu gaan geleiden, conraad?’ riep het meisje. ‘Zijt gij dwaas? Wilt gij mij dooden? Beloof mij, dat gij niet zult gaan!’
‘Beloof niets daarvan, jongman,’ viel de oude haar in de rede, die voor heel andere dingen beangst was. ‘Ga, ga - waarheen ook; als vader hieronymus u hier maar niet vindt.’
Op dat oogenblik trad de officier, die den troep ketters geleidde, het huis binnen, zoodat men vermoeden mogt, dat de Pater niet verre af was. Dit gaf nieuwen schrik, en de held maakte gebruik van de verwarring, om een voordeeliger stelling in te nemen, dan buiten 's huis - bij het vuur. De weduwe mayerman was hoogst gelukkig, en hare oplettendheden voor den nieuwen gast waren zoo in het oog loopende, dat de ligt aantrekke-
{==120==} {>>pagina-aanduiding<<}
lijke harten der jonge lieden er onaangenaam door werden aangedaan. Maar conraad zag hem fier en onbeschroomd aan, met veel meer kalmte en zelfbeheersching, dan de aristocratische krijgsman betoonde, en maakte zich gereed, om zijne belofte, aan het geleide gedaan, te vervullen, even alsof zijn mededinger niet ware binnengetreden. Doch annie, in spijt van de verwijtende blikken harer moeder, weende en hing als aan haren geliefde. Hij trok haar een oogenblik ter zijde: ‘Wees gerust! Ik zal dezen nacht te Werfen blijven,’ zeide hij, en voegde er nog zachter fluisterend bij: ‘kunt gij mij niet bij mijnen terugkeer te gemoet komen, bij de kapel halverwege?’ Zij kon hem slechts met een blik antwoorden, want zij waagde het niet te spreken, en hij vloog heen.
Gustaaf, de aanvoerder van het geleide, hield zijnen post voor het vuur. Zijne scherpschutters, verzekerde hij, waren slechts de voorhoede van 6000 man, die het distrikt zouden bezetten en de oproerige Lutheranen in bedwang zouden houden. De nieuwe Proost, vader hieronymus, zou het land van alle ketters zuiveren en ieder afvallige voor het hoogste geregtshof te Gastern brengen, om zich te verantwoorden. De moeder knikte haren bijval, maar de arme annette zag er zeer treurig uit en wierp menigen verwijtenden blik op den jongen officier, terwijl hij met zijn verhaal voortging en het doorspekte met wreede anecdoten van het lijden der ketters, om het meer leven bij te zetten. Dat was niet zeer staatkundig, indien hij er veel belang in stelde te slagen; want zij had hem op dat oogenblik liever willen slaan, dan eenige genegenheid bewijzen. Maar daar hij eenen bij uitstek goeden dunk van zich-zelven had en groote vrienden in de oude vrouw en Proost hieronymus, liet hij zich niet afschrikken. Hij naderde het jonge meisje, en zijne oogen schitterden van een minder krijgshaftigen gloed, terwijl hij uitriep: ‘Waren de Luthersche meisjes half zoo mooi, als mijn schoone hier, dan zouden zij onzen toorn ontwapenen kunnen en betere voorwaarden bedin-
{==121==} {>>pagina-aanduiding<<}
gen voor hare ouders en broeders; maar de ketterij maakt ze leelijk, en geheel anders dan ònze mooije meisjes; 't is een verstokt geslacht.’
Annette stond daar bleek van gramschap, buiten staat om een woord te spreken. In het denkbeeld, dat zijne stoute taal en fraaije uniform haar geheel hadden overbluft, nam hij met eene zekere beschermende gemeenzaamheid hare hand, ja, sloeg den arm om haar middel, als om haar te kussen. Maar een stevige, klinkende klap, die zijn wang deed gloeijen bij de beproefde beleediging, beteugelde zijn verliefde drift, en hij trad geheel verbaasd terug.
‘Zoo gij een Lutheraan geweest waart!...’ riep hij, terwijl hij de hand aan zijn zwaard sloeg.
‘Ik ben in dat punt een echte, halstarrige Lutheraan, Mijnheer!’ riep annette. ‘Laat eens zien, wat gij zoudt hebben durven doen.’
De verwaande lafaard deinsde terug bij deze moedige woorden en mompelde tusschen zijne tanden: ‘Een officier te slaan, haar superieur te slaan! Maar,’ ging hij voort, nog meer vertoornd, ‘het zal u rouwen; gij zult voor mij nog op uwe knieën liggen. Ik zal, met behulp, van den goeden Proost, hier in het distrikt zoo huishouden - en onder de jonge meisjes ook, dat zij blijde zullen wezen, als ze ons maar vergiffenis mogen smeeken.’
Bij deze herhaalde beleediging en nog erger bedreigingen scheen het meisje haren moed te verliezen. Zij zag hem in eene soort van betoovering met schrik aan; zij kende de magt die lieden, gelijk hij, in die dagen bezaten. Zij sidderde voor de ongelukkige Lutheranen, en in tranen uitbarstende, vloog zij naar hare kamer. De jonge officier voelde, dat zij verontwaardigd was, en zelfs de voorzigtige oude vrouw, die nu de vrees voor vader hieronymus niet dadelijk voor oogen had, begon boos te worden, en maakte zich gereed, om hem bij zijne retraite ook nog een paar schoten na te zenden.
‘Laat mij u zeggen, jongman, vóór dat gij henen gaat, dat, als de vrienden van den Vorst met alle goed vertrouwen en gastvrijheid worden ontvangen, er van hen

{==122==} {>>pagina-aanduiding<<}
verwacht wordt, dat zij zich met eene zekere mate van ordentelijkheid en bescheidenheid gedragen. Als die ontbreken, dan ontbreekt er meer, en het toont weinig verstand in hen, die het opperbevel hebben, zoo zij verwaande en dwaze jonge lieden in posten plaatsen, die bezadigder hoofden vorderden.’
Dat was nog het ergste raak - een slag op de andere wang; het gold zijn gezag en deed zeer. Hij had geen woord in te brengen; maar gelukkig stak juist op dat oogenblik de korporaal het hoofd in de deur om aan te kondigen, dat de storm was bedaard, en het detachement zette zijnen togt voort.

II.

Het geduld van de goede oude vrouw was op eene zware proeve gesteld, en het was blijkbaar, dat zij hare gelijkmatigheid niet kon herwinnen, voordat zij het overblijfsel van hare gramschap op annette had uitgestort. Maar deze was haar te slim en lag reeds te bed; en toen zij den volgenden morgen hare opgekropte verbolgenheid naar de kamer harer dochter bragt, was de vlugge vogel gevlogen, den berg over en het dal door, naar de oude kapel, waar conraad haar wachtte.
‘o Liefste, dierbaarste annette!’ riep hij in zijne verrukking, ‘zijt gij het waarlijk, en dat op zulk een kouden, scherpen morgen? Wat zal ik toch doen, om uwer waardig te worden? Maar ik moet mijn hart voor u uitstorten: uwe moeder ziet mij met een onvriendelijk oog aan en begunstigt den opgepronkten jonker, leeg van hoofd en van hart, dien laffen saletrekel, anders behoefdet gij hier niet in de koude te komen huiveren.’
‘Denk niet aan mij,’ zeide het edelmoedige meisje, ‘noch aan hem noch aan onnoodige jaloerschheid, maar laten wij bedenken, wat wij doen kunnen door middel van den goeden ridder, in wiens dienst gij zijt, om het lijden van die arme Lutherschen te verzachten door onze nederige smeekingen bij den Vorst en zijnen raad.’
‘Helaas!’ hernam conraad, ‘ik vrees, dat het niet

{==123==} {>>pagina-aanduiding<<}
baten zal, indien de aartsbisschop en de kanselier tegen hen zijn. Dat is het, wat mij zoo zwaar op het harte weegt, en ik heb u nog meer te zeggen, annette! Gij zult zoo verbaasd, zoo bedroefd zijn over die dwaze en goddelooze vervolgingen! Gij weet, dat ik rentmeester ben van den goeden ridder en den onderstand uitdeel, dien hij in het geheim aan de lijders doet toekomen. Ik vrees, dat die hardvochtige Pater, de Proost, het oog reeds op hem heeft. Gisteren kwam ik van de vervolgde lieden aan het slot. Hij nam mij ter zijde en zeî op eenen zachten, aarzelenden toon: “Ik bid u, verraad mij niet; ik beloofde de arme weduwe van een Lutheraan, sedert lang gebannen, dat ik u zou berigten, dat zij ligt te sterven en niet in vrede kan heengaan, voordat zij u heeft gezien.” Wat zal ik doen, annie? De arme stervende bannelinge, die niet durft terugkeeren, om haar eenig kind te bezoeken, is mijne eigene moeder. Gevangenis en ballingschap zijn de belooningen van hen, die de ongelukkigen bijstaan. Gij-zelve, mijn beste, ik, alle goede, wezenlijk Christelijke Katholijken staan evenzeer bloot aan een vreeselijken ban, wanneer wij tusschen beide treden, om onze broeders en zusters uit de klaauwen te redden van eene verachtelijke, wreede en dweepzieke partij - en dat alles, om aan de hebzucht en eergierigheid van eenige weinige goddelooze menschen te voldoen.’
Annette zag er uit als een beeld van droefheid.
‘Het ergste is,’ ging hij voort, ‘als ik heensnel, om haar bij te staan, dat ik daardoor mijnen goeden meester, mijn vroegsten weldoener, misschien in verdenking breng, hem, die zoo bemind is bij al zijne onderhoorigen, waarvan er reeds verscheidene zijn gebannen, en die te vergeefs over deze wreedheden treurt. Ach, wat moet ik doen?’ En in dezen bitteren strijd van pligten wrong de fiere, sterke jongeling zich de handen, niet wetende, hoe te handelen, en riep vloek over het hoofd van den wreeden en listigen vader hieronymus en zijne helpers.
Dat zachte en bevende meisje, sterker in haar zuiver

{==124==} {>>pagina-aanduiding<<}
en heilig geloof, dan de sterke man zelf, stond hem nu moedig, als een beschermengel ter zijde, riep hem tot betere gedachten, gaf hem goeden raad, tot dat hij, in bewondering en dankbaarheid verzonken, zich aan hare voeten wierp.
‘Hoe komt het toch,’ zeide hij, ‘dat gij altijd zoo juist spreekt en handelt, en hoop en veiligheid toont, waar geen vooruitzigt scheen, dan wanhoop? Spreekt gij zoo uit u-zelve, of hebt gij hoogere ingevingen?’
‘Ik zeg slechts, wat ik gevoel dat waarheid is, en doe mijn best, om, zoo mogelijk, tegen niemand boos te zijn.’
‘En toch wou ik, dat gij op dien blufferigen officier boos werdt.’
‘Laat dat maar aan mij over,’ hernam het nu weder vreesachtige meisje; want zij was zeer bevreesd, dat conraad alles, wat er gebeurd was, zou vermoeden of zou vernemen. ‘Gij moet u haasten,’ ging zij voort, ‘en uwe moeder bij ons brengen, onder het dak mijner moeder, en ik wil er onze liefde onder verpanden, dat zij haar zal opnemen, al is zij de weduwe van een Lutheraan.’
‘Maar denk aan den ban - aan de geheime regtbank.’
‘Zij was en is een Katholijke,’ hernam annette. ‘Zij is eene weduwe, zij is uwe moeder, ze zullen de handen niet aan haar durven slaan.’
‘Ach,’ zuchtte conraad, ‘dat ik den dag mogt zien, waarop gij en mijne moeder onder mijn eigen dak woondet! Hoe zou ik werken! God geve mij dat!’
‘Geloof mij, heb vast vertrouwen op Hem, en het zal eenmaal gebeuren, beste conraad. Mijne moeder zegt, dat vader hieronymus alles zou doen, om mij genoegen te geven, en ik wil hem de belofte afvorderen, dat men uwe moeder met rust zal laten.’
‘Maar, goede hemel, hoe kan ik u verlaten?’
‘Gij zult binnen weinige dagen terug zijn, conraad. Ga en wees sterk en moedig; hoe zonderling, dat ik, een arm zwak meisje, den moedigen man troost kan toespreken.’

{==125==} {>>pagina-aanduiding<<}

Conraad voelde zich nu sterk - sterker dan een geheel leger van gewapenden. Zijn hart was gezuiverd, zijn verstand verlicht, zijn oog helder, zijn moed opgewekt, alsof hij een nieuwen geest van vuur en leven van haar had verkregen; en toen zij tot een innig afscheid elkander lang met diep gevoel in de oogen staarden, was het als een afscheid van twee verwante zielen, door geene aanraking, door geen druk van hand of lip ontheiligd.
In de mark Werfen intusschen en door het geheele distrikt tot aan Rastadt toe, scheen de Proost, met nieuwe volmagt toegerust, de ‘deuren der genade’ voor de arme Lutherschen te hebben gesloten. De scherpregter deed het bloed wel niet langer stroomen in de vlakten; menschen en woningen werden niet meer te vuur en te zwaard vernield; de achttiende eeuw bezigde enkel hare edikten en verbeurdverklaringen en verbanningen, om de geliefkoosde geloofsartikelen der kerk te doen aannemen. De Aartsbisschop leopold en zijn raad verstonden zich op de nieuwe théorie, en het jaar 1731 was getuige van verordeningen van plundering en verdrijving, die geen oneer zouden hebben gedaan aan de roodste Socialistische republiek, waarvan men ooit droomde. In enkele gedeelten van Duitschland was het letterlijk een nieuwerwetsche kruistogt, niet tegen heidenen, maar van menschen, die zich Christenen noemden, tegen Christenen. In al de praal van 's krijgsmans dos vielen zij op hunne weerlooze prooi, alsof zij tot een zuiver en hoog godsdienstig feest opgingen, vreemde wapenen flikkerden in hunne gelederen, gelijk die van devrijbenden, de avonturiers en huurlingen van den ouden tijd. Hunne taak was die van uitdelging; want alle Lutherschen, die binnen een bepaalden tijd niet afvallig werden en hunne getrouwheid aan het oude geloof verklaarden, werden bedreigd met de verbeuring hunner goederen en bezittingen, en werden met vrouw en kinderen weggezonden naar een vriendelijker gedeelte der wereld. Op deze wijze was de inquisitie van de geheime deputatie te Saltzburg gevestigd; het gezag der missionarissen en van hunne werktuigen had vastheid en duur en van Pongau tot Werfen ont-
{==126==} {>>pagina-aanduiding<<}
moette het oog één tooneel van onbeschrijfelijken schrik en verwoesting. Troepen van ballingen van allerlei leeftijd en van beiderlei kunne zag
men een wanhopig vaarwel zeggen aan hun vaderlijk huis en de valleijen hunner geboorte, en het volk van Schwarzbach gaf een edel voorbeeld van standvastigheid en vroomheid onder de zwaarste beproevingen, schoon door de verleidelijkste aanbiedingen aangelokt, om hunne heilige zaak te verlaten. Dat maakte hen vooral tot de voorwerpen van de priesterlijke wraak. Men hield geen verband of verdrag met hen; men liet het krijgsvolk tegen hen los, en met slagen en vloeken werden zij, in het midden van eenen strengen winter, van heuvel en dal naar ongastvrije wouden en woestenijen gejaagd. Wee hem, die met eenen bijbel in de hand werd gezien, of op wien in gevaarlijk gezelschap het vermoeden viel, dat hij er een verscholen hield. Zijne eigene huisgenooten waren verpligt hem te verraden - en ballingschap of kerker was zijn lot. Alle maatschappelijke banden waren verbroken, en het oog des priesters drong door binnen de muren van het kasteel, zoo wel als in de nederigste hut.
Eenige weinige grondbezitters, zoo als de goede Ridder franz rodel, poogden den stroom der dweepzieke woede te stuiten, maar te vergeefs. Pater hieronymus berispte en bedreigde hem aldus openbaar in het hof: ‘Wij komen hier niet,’ zeide hij, ‘om woorden te wisselen met grasmaaijers en boeren. Als het volk in dwaling verkeert, moeten zij tucht en kastijding dragen van de hand des Heeren. Zij moeten de boete hunner zonden tot den laatsten penning betalen.’ (⋆)
‘Maar,’ pleitte de goede oude Ridder, ‘waar zij zoo weinig tijd hebben, om te zaaijen, hoe kunnen zij daar maaijen? Hoe kunnen zij betalen zonder geld?’

{==127==} {>>pagina-aanduiding<<}

‘Het zijn Lutheranen,’ hernam de Proost, de schouders ophalende, ‘en ik raad u, om goed toe te zien en het dekreet wat strenger te doen uitvoeren, voordat wij weder komen visiteren. Ik zeg u, zie toe op u-zelven; zorg, dat de kiem der ketterij niet in uw eigen huisgezin ontspruite. Het gerucht zegt, dat gij in betrekking staat met jagers en wilddieven - zelfs in de domeinen van den Vorst. Bewijzen daarvan zijn op uw eigen landgoed gevonden, en met de besluiten van het hooge geregtshof valt niet te spotten.’
Er volgde hierop een tooneel van geweld en bittere verwijtingen, waaraan de vertoornde Priester een einde maakte door eene zeer twijfelachtige zegespreking. De oude Ridder had borgtogt aangeboden voor het geloof en het goed gedrag van zijn geheel gezin; maar de vrome Pater weigerde dien met een blik van de hoogste verachting en vertrok met zijn talrijk en schitterend gevolg.

III.

Met waggelende schreden en een hart van droefheid vervuld, volgde de grijze Ridder zijn eenzamen weg naar zijn voorvaderlijk kasteel, gelegen in het hart der heuvelen, niet verre van Werfen. Juist toen hij bij een scherpe bogt van het bergpad kwam, dat over eenen afgrond hing, barstte er uit de bergkloven een van die onverwachte windvlagen los, die dikwijls op de meeren en op het land zoo gevaarlijk zijn, en waardoor niet zelden inlanders zoowel als reizigers het leven hebben verloren. Beneden in de diepte was een met kreupelhout omzoomde waterplas, wier wateren in de Salza stortten, en de oude man was op het punt, om door den wind medegesleept te worden, toen zijn val, als door een wonder, werd tegengehouden door eenen sterken arm. Hem met krachtige hand vasthoudende, tot dat hij in veiligheid was, vroeg conraad, wiens vriendenstem de Ridder terstond had herkend, zijnen grijzen heer verlof, om hem naar huis te mogen vergezellen.
‘Zijt gij het, conraad, die andermaal mijn leven hebt

{==128==} {>>pagina-aanduiding<<}
gered, even als vroeger, met gevaar van het uwe?’ zeî de dankbare rodel. ‘Zonder uwe tijdige hulp zou ik deze booze wereld vaarwel hebben gezegd.’
‘Veel te vroeg, veel te vroeg; want zij heeft mannen, gelijk gij zijt, noodig,’ was het antwoord.
‘Ach, kon ik er maar eenig nut doen; maar gij ziet, hoe de dingen gaan. Ik kom terug van het hof, waar men mij openlijk gedreigd heeft, alsof ik een Lutheraan ware.’
‘U gedreigd!’ riep conraad, geheel verbaasd. ‘Zeker heeft Pater hieronymus dat gedaan, hij, de eenige man, voor wien ik vrees.’
‘Ja,’ vervolgde de Ridder, ‘hij is zoo diep als de wateren van de zee; hij is niet te peilen.’
‘En even woelig en stormachtig ook,’ hernam de jonge man.
‘En dan heeft hij gezegd, dat mijn volk stroopte op de goederen van den Vorst. Ik erken, dat ik op dat punt mijnen zoon wantrouw,’ voegde de oude man er bij.
‘Het zou goed zijn hem te waarschuwen,’ zeide conraad op eenen zachten toon. ‘Ik zag Ridder rudolf met eenige stoute jagers - vrijbuiters daaronder, durf ik zeggen - op den Lungau. Zij hadden een vetten vierjarigen reebok geschoten en gingen naar het kasteel, om er een vrolijken dag van te maken. 't Was beter dat te doen met gesloten deuren, vind ik.’
De goede oude Ridder loosde eenen diepen langen zucht en zette een droevig gezigt. ‘Die oudste zonen - o, die oudste zonen, mijn beste vriend, zijn moeijelijk te regeren!’
‘Hij is toch een jongeheer van uitstekende verwachtingen,’ bragt conraad in het midden, ‘en ik hoop, dat hem niets kwaads zal overkomen.’
‘Laat ons over u-zelven spreken, conraad,’ zeide de edelmoedige oude Ridder. ‘Gij kent de hut bij het lindenwoud met de heldere beek en de groene weide. Ik heb die lang voor u bestemd, zij is de uwe, en ik zal u over een paar dagen de stukken ter hand stellen.’
Nu was conraad zoo rijk, als een koning, op eens een

{==129==} {>>pagina-aanduiding<<}
landëigenaar in spijt van Pater hieronymus, den jongen officier, den paus-zelven. De ridder wenkte met de hand en was weg, voordat hij nog tijd had om hem te bedanken. Zijne alleenspraak intusschen was zeer vleijend voor den Ridder; geen lofprijzend woord was er in een woordenboek te vinden, dat hij niet gebruikte.
Hij haalde nu zijnen gordelriem wat stijver aan, greep zijn eiken staf en begon zijnen verren togt. Hij koos den bergweg naar de Markt, zijne eerste pleisterplaats, waar hij een aantal lieden verzameld vond. In hun midden stond Pater wolfram, en hield eene strafrede tegen de ketterij, toen op eens eene arme vrouw door de menigte heendrong en zich, wanhopig kermend aan zijne voeten wierp. Haar man was zoo even uit zijn huis gescheurd en in den kerker geworpen. Haar angstgeschrei verdoofde zelfs den galm van des Paters welsprekendheid, die verbaasd en geërgerd was over hare vermetele onbeschaamdheid. De toehoorders zagen verbijsterd en bedrukt; de geestelijke duwde haar ruw ter zijde, maar zij bleef aan zijn kleed hangen en riep: ‘genade! genade!’
‘Is er niemand, die dit razende wijf weghaalt!?’ schreeuwde hij.
Maar geen mensch bewoog zich.
‘De eerste, die het waagt,’ riep conraad, ‘zal de zwaarte van mijnen eiken staf voelen. Laat haar toe hare zaak voor hem te bepleiten.’
Toen hij evenwel bemerkte, dat hare woorden geenen indruk maakten, trad hij nader en poogde de ongelukkige vrouw van den grond op te heffen, terwijl hij zijn ernstigen aandrang bij den haren voegde. De Priester stond op het punt, om hem met dezelfde verachting te behandelen, maar hij zag de ernstige uitdrukking van conraads oog en liet af. Op dat oogenblik verscheen een troep soldaten; de Priester, stoutmoedig geworden, stootte de vrouw van zich, kruiste zich om de veronderstelde ontheiliging van zijn kleed en riep: ‘Nu, jongenlief! zal ik u uwe onbeschaamdheid betaald zetten.’

{==130==} {>>pagina-aanduiding<<}

Doch conraad sloeg hier geen acht op; hij ondersteunde de weenende vrouw, toen een van degenen, die bij hem stonden, een jagtspriet hem onder den arm stak en eene pistool in zijnen gordel en hem influisterde: ‘Red u, de soldaten zijn in de nabijheid!’
‘Vlugten? Nooit!’ riep conraad. ‘Wat heb ik gedaan, waarom ik als een misdadige voor het aangezigt der menschen zou vlieden? Wie kan, wie durft mij beschuldigen?’
‘Ik!’ schreeuwde de Proost. ‘Hij is een Lutheraan. Ziet, hij is gewapend. Soldaten! schielijk, doet uw pligt!’
Als zoo vele gieren op een slagveld, vielen zij op hem aan.
‘En nu naar het geregtshof met hem,’ zeî wolfram. ‘Gij kunt getuigen, dat hij gewapend is gegrepen, en ik zal verklaring afleggen van zijn oproerig gedrag.’
Één blik van verachting en één van medelijden op de arme vrouw was het eenige antwoord, dat de vurige jongeling zich verwaardigde te geven, ofschoon hij intusschen zijn ongeluk diep gevoelde. Wat zou er nu van zijne moeder worden? En zou hij ooit zijne schoone, zijne onvergelijkelijke annette wederzien?
De bezadigdsten uit de menigte gingen schuw en met treurige blikken henen, terwijl zij op zachten toon zamen spraken; het gemeen volgde hem naar de gevangenis onder het geschreeuw van: ‘Een strooper! Een strooper! Een ketter! Hij kan zich niet redden! - hij heeft een stommen duivel! - hij kan niet spreken! Weg met hem! Maakt hem van kant! Schiet hem neêr!’
Toen hij voor de regtbank was gebragt, werd er getuigenis tegen hem afgelegd, en hij opgeroepen, om zich te verdedigen.
‘Deze wapenen,’ begon hij bedaard, ‘zijn de mijne niet. Ik ben sterk, en heb ze niet noodig. Een goede eikenstaf is mij genoeg. Ik vrees geen roovers; ik ben onschuldig en droeg nooit de wapenen, om mij tegen de wetten te verzetten.’ Hij gaf toen een eenvoudig verslag, wie en wat hij was, en verhaalde van zijne lange

{==131==} {>>pagina-aanduiding<<}
dienst bij den Ridder en zijne verpligtingen aan dezen.
‘Dat is alles goed en regt,’ hernam de voorzittende officier, de bevelhebber der scherpschutters, in wien conraad zijnen mededinger herkende; ‘maar gij kunt u niet vrijpraten van de beschuldiging van ketterij en oproer.’
‘Wat? gelooft gij mij niet!?’ riep conraad verontwaardigd. ‘Ik ben dezelfde, die in den nacht van den storm uw geheel geleide heb gered; ik was vrijwillig uw gids, en zonder mij zouden gewis sommigen van u een spijs voor de visschen zijn geworden op den bodem van de Salza.’
‘Dat is een andere zaak;’ hernam de officier, ‘een gids kan een ketter en een verrader zijn, zoo goed als een ander.’
‘En dat is hij, dat wil ik getuigen!’ riep een man, opspringende, in wien de gevangene den brenger herkende van de noodlottige tijding aangaande zijne moeder. Naast hem stonden, met helsche vreugde - vader hieronymus en wolfram, en conraad zag met schrik, dat hij het slagtoffer was geworden van hunne laaghartige kunstgrepen en van die welligt van zijnen boosaardigen mededinger - nu zijn regter - weldra ongetwijfeld zijn beul.
‘Ik ben verloren!’ zeide hij bij zich-zelven. ‘Vaarwel, dierbare annette! En gij, mijne arme verbannen moeder! en mijn eerwaardige meester, brave grijsaard!’ Die gedachte was eene pijniging; zij deed het bloed in zijne aderen stollen; hij stond daar sprakeloos, bleek, en moest zich aan de tafel vastgrijpen, om staande te blijven.
‘Schuldig, schuldig!’ stond iedereen voor den geest, zelfs den meewarigste. ‘Wat is er verder getuigenis noodig!?’
‘Gij kunt er op aan,’ ging de man voort. ‘Zijn vader was een ketter en stierf in ballingschap, en hij was op weg met de wapenen in de hand, om zich bij de Luthe-
{==132==} {>>pagina-aanduiding<<}
ranen te Salzburg te voegen, en met zijne kettersche moeder en een bende moordenaars terug te keeren.’
De beide kerkelijken bevestigden deze getuigenis, terwijl Pater hieronymus met ten hemel geslagen blikken uitriep: ‘Welk eene gezegende ontdekking! Wij zouden allen zijn vermoord. Hoe veel dank zijn wij niet aan onzen redder verschuldigd!’
‘De zitting is gesloten; breng den gevangene weg!’ donderde de officier. ‘Laat een peloton van mijne manschappen zich gereed houden!’
‘Onmogelijk! Gij durft niet!’ riep conraad in wanhoop, terwijl men hem met geweld wegsleepte.
‘Ik durf méér dan dat! Gij begrijpt mij?’ klonk hem met duivelenboosheid in het oor: de taal van de laagste hartstogten der menschelijke ziel, haat en wraakzucht.
Zijne geestelijke medestanders waren nu aan zijne zijde. ‘Zij is de mijne!’ fluisterde hij. ‘Ik heb haar gezegd, dat ik haar aan mijne voeten zou zien! - de vermetele en trotsche! Te weigeren! - te slaan!’ voegde hij er tusschen zijne tanden bij; ‘maar de wraak is zoet, en zulk eene wraak!....’
‘Gij hebt het nu in uwe magt, om de ketterij met wortel en tak uit te roeijen. De trotsche deerne is half-Luthersch; zij moet vernederd, in het stof vernederd worden; zij verwierp.... maar het doet er niet toe! Vergeet niet, dat de jagers den buit deelen.’
‘Ja, heb maar geduld, en....’
‘Gij zult, als het tijd is, uw deel ontvangen,’ voegde de ander er bij met een akeligen lach, die de engelen doet weenen, en die annettes schutsëngel opriep, om over haar te waken en haar met vrome en heilige gedachten te bezielen en te versterken.
Het was een liefelijke avond; nog niet vermoeid door de bezigheden van den dag, zat annette in haar kamertje te spinnen. Zij telde de uren, die er nog vóór conraads beloofde terugkomst moesten verloopen, en zond hare stille gebeden voor zijn behoud ten hemel, toen zij plotseling werd verschrikt door een kloppen op de deur

{==133==} {>>pagina-aanduiding<<}
der hut. Zeker een brief, een brief van conraad! o, Met welk eene naamlooze verrukking greep en opende zij dien? Zij zag naar de naamteekening, en de brief viel uit hare sidderende handen, want de naam van hem, dien zij verachtte, dien zij vreesde, erger dan een slang vreesde, ‘Uw gustaaf,’ viel haar in het oog.

‘Geliefde annette!

Het smart mij u te moeten zeggen, dat de arme conraad vreeselijk in de klem zit, zoodat ik zeer bang ben, dat hij naar de wet zijn leven heeft verbeurd. Het is bewezen, dat hij een vrijbuiter - of een strooper op de goederen van den Vorst, in verbond met de ketters en een verrader is, aan het hoofd van een komplot, om hen met de wapens in de hand terug te brengen. Indien gij wenscht, dat zijn leven gespaard worde, er is nog eenige kans op - verlies dan geen oogenblik, maar haast u, om met mij eenig plan te beramen, en hem uitstel of misschien vrijspraak te bezorgen. Maar ik kan mijne kamer niet verlaten; ik heb bevel gegeven, om u toe te laten, en u alleen.

Uw gustaaf.’

Zij stond eenige oogenblikken als aan den grond genageld van schrik. Zij gaf geen geluid, zij kon niet weenen. Toen was hare eerste aandrift, om aan de noodlottige oproeping gehoor te geven en ter verlossing toe te snellen. Maar naauwelijks was zij op weg, toen zij bleef staan, terugsprong, alsof eene slang haar had gestoken, en naar den versten hoek van haar kamertje vlood en op hare knieen viel - zij sloeg de oogen ten hemel - hare lippen bewogen zich.
‘Geef mij kracht - kracht, gezegende Heiland! om niet - niet te gaan, om hem te redden; laat ons beide met eere sterven, rein en onschuldig!’
Zij scheen te luisteren; het was de stem van haren goeden engel; het moedige besluit, het vaste, onwankel-
{==134==} {>>pagina-aanduiding<<}
bare geloof bezielde haren geest en deed nieuwe plannen, nieuwe hoop in hare ziel ontwaken. Zij stond op; haar gelaat schitterde van heilige geestvervoering; zij voelde zich in staat tot den vreeselijken strijd, om te handelen, om te lijden; maar zij wilde dien boozen man niet te voet vallen; niet om het leven van haren minnaar smeeken. Vol dankbaarheid voor de bij haar opgerezen hoop, kalm en zelfs onderworpen, spoedde zij zich naar hare moeder, die ontstelde, toen zij de zonderlinge en schier bovenaardsche uitdrukking van haar gelaat zag.
‘o Moeder! moeder! ik voel mij zoo gelukkig! Ik heb gezegepraald! Zoo wil ik hem niet redden!’ En zij wierp zich aan haren boezem en weende; niet lang evenwel; want eensklaps sprong zij uit die omhelzing op. ‘Het is dezelfde gelukkige gedachte - dezelfde. Kom mede; wij moeten hem redden - voordat er weder een dag aanbreekt - of met hem sterven.’ voegde zij er op vasten, maar zachten toon bij. ‘De goede Ridder, de edele rodel alleen kan ons helpen. Kom, spoeden wij ons! Hij zal voor ons in de bres springen. Zie, moeder!’ en zij toonde den brief, ‘het barbaarsche komplot om hem te moorden, of, erger nog dan de dood, om onze ziel te verleiden, te verderven.’
De oude vrouw sidderde bij den argwaan, die thans tegen Pater hieronymus in haar oprees, terwijl hare verontwaardiging over het verraad en de onbeschaamdheid van den jongen officier geene grenzen kende. Nu eens bezig met hare dochter te troosten en te prijzen - want zij was trotsch op haar, - dan weder vol van het gepleegde verraad, bereikte zij het kasteel, zij wist zelve niet hoe. Zij was als in een droom, en toen zij binnengetreden was, stond zij zoo geheel verbijsterd, dat zij het doel van hare komst had vergeten, en geheel verloren was in herinnering van oude dagen, toen haar goede man nog leefde, en zij met hem meermalen in het rijtuig naar het kasteel was afgehaald, om daar een bezoek te brengen. Het was haar, alsof die dagen van geluk en voorspoed waren teruggekeerd, alsof zij weder de

{==135==} {>>pagina-aanduiding<<}
vermogende dame was van vroeger tijd, en zij nam eene houding aan van deftigheid en gewigt, zoo kluchtig, dat annette er op ieder anderen tijd hartelijk om zou gelagchen hebben. Maar nu - meer dan één leven, alles, elke hoop, eer en trouw lagen in de weegschaal.
De heer des huizes ontving de beide vrouwen als van ouds in hare betere dagen met bijzondere beleefdheid en vriendelijkheid, eene omstandigheid, die de oude vrouw in hare verbijstering versterkte. Zij begon over den weg te spreken, en zeide (ongetwijfeld naar waarheid) dat die wel mogt verbeterd worden; hij was lang zoo goed niet als hij plagt, en stootte verschrikkelijk. Dat waren de oude onderwerpen van gesprek, jaren geleden. De goede Ridder keek haar niet weinig verbaasd en verlegen aan; maar eensklaps sloeg zij de hand aan het voorhoofd en scheen uit eenen droom te ontwaken; zij zag hare dochter aan; de waarheid stond haar voor den geest, en in een vloed van tranen uitbarstende, wierp zij zich aan de voeten van den grijsaard. De arme annette had haar voorbeeld niet noodig, en hare treurige geschiedenis met al hare angsten en gevaren was spoedig verhaald. De Ridder kreeg gedurende het verhaal elken draad van het komplot in handen, en had terstond zijn plan beraamd.
‘Gelukkig,’ zeide hij, ‘ben ik nog op een goeden voet met den bevelvoerenden Generaal in spijt van de lasteringen der monniken. Wij hebben in onze jeugd zamen gediend, en als het in zijn vermogen is, geloof ik, dat hij ons helpen zal. Ik beschouw conraad eerder als een zoon, dan als een bediende - als den behoeder van mijn leven en ook, als den verzorger van mijne bezittingen, en ik begrijp zeer goed, dat de bedoeling van dit gruwelijk komplot is, om mij in hem te treffen. Blijft hier, tot dat de dag aanbreekt; dan zullen wij ons terstond op weg begeven; gij beiden moet mij vergezellen - ik heb reeds lang iets dergelijks verwacht.’
De oude familiekoets werd vroegtijdig ingespannen, en de goede oude vrouw, braaf geschud en geschokt,

{==136==} {>>pagina-aanduiding<<}
zat nu niet enkel in den droom in een rijtuig, maar kon zich bij elken stoot overtuigen, dat het werkelijk zoo was.
De goede Ridder werd ontvangen, zoo als een oud vriend behoort ontvangen te worden. Ofschoon het een moeijelijk geval was, moeijelijk vooral, om een verrader de loef af te steken, de Generaal aanvaardde die taak met moed.
‘Ik geloof,’ zeide hij, ‘of liever ik ben zeker, dat het nog tijd is; want ieder vonnis moet door mij worden geteekend. Hier ziet gij een order, dat de jongman voor mij moet verschijnen, en heb ik hem eenmaal veilig hier, dan zal ik wel het gansche geval voor het Hof van justitie brengen. Dat zal de zaken een tijd lang ophouden en ik twijfel niet, of de bewijzen van zijne onschuld zullen hem eene geheele vrijspraak bezorgen. Maar neen!’ ging hij voort, ‘ik zal mij in een zaak van leven en dood niet op een geschreven order verlaten in dezen tijd; het is beter dat ik-zelf u vergezel.’
Gelukkig ware het voor conraad en de arme annette geweest, zoo hij een weinig vroeger dien voorzigtigen weg had ingeslagen, in plaats van den tijd door te brengen met het schrijven van bevelen. Want razende van jaloerschheid, toen hij bemerkte, dat zijn bestemd slagtoffer niet verscheen, had de wreede gustaaf den loop der zaken zoo veel mogelijk verhaast; hij had een doodvonnis van den krijgsraad weten te verkrijgen tegen den gevangene, op grond dat conraad was gevonden met de wapens in de hand; hij had het laten teekenen door den tweeden officier in rang, en had heimelijk een afschrift daarvan naar annettes woning gezonden, om aldus op hare vrees te werken en haar tot eene spoedige komst te dringen. Op nieuw te leur gesteld, besloot hij na eenige uren wachtens, om zijne duivelsche wraakzucht ten uitvoer te brengen. Toen de Generaal de plaats bereikte, zag hij reeds een peloton scherpschutters met geladen buksen in gelid staan, met al de gewone teekenen van eene militaire executie.

{==137==} {>>pagina-aanduiding<<}

Er heerschte eene diepe angstige stilte, en daarop verscheen conraad, geboeid als een misdadiger, door soldaten omringd. Hij ging met opgeheven hoofde, en onbevreesd, met eenen kalmen blik zag hij schier verachtelijk op de toebereidselen des doods, toen de Generaal, vol verwondering, maar evenzeer vervuld van verontwaardiging en onrust, uit zijn rijtuig sprong. Bij het zien van conraad had het arme meisje de oogen gesloten en was bewusteloos neêrgezonken. De Generaal trad eerst het peloton scherpschutters nader en beval hun het geweer af te zetten; daarop begaf hij zich naar den groep officieren, wendde zich tot gustaaf en verlangde zijne orders te zien. Het stuk werd hem overhandigd.
‘Hoe nu, mijnheer?’ riep hij. ‘Mijn naam staat hier niet; hoe durfdet gij het vonnis uitvoeren?’
‘Dat is niet altoos noodig geacht; het is geteekend door - en door mij, en mij dacht....’
‘Gij dacht, mijnheer! Gij dacht te moorden, een mededinger te moorden in koelen bloede! Ik ken u thans - geef uw degen over!’
De schuldbewuste lafaard sidderde; hij kon hand noch voet bewegen; zijn degen werd hem ontnomen. De Generaal brak dien vol edele gramschap in stukken en zeide: ‘Gij zijt eene vlek voor de dienst, en gij moogt u gelukkig rekenen, zoo gij niet erger gestrafd wordt; de krijgsraad, voor andere oogmerken bijeengeroepen, zal, daaraan twijfel ik niet, u waardig vonnissen. Naar de gevangenis met hem; hij vervange de plaats van hem, dien hij ongelukkig wilde maken. Ontboei dien edelen knaap, even moedig, als goed en trouw.’
Bij deze woorden, waarbij hij zich tot de toeschouwers wendde, onder welke verscheidene geestelijken waren, trad een lange, strenge gestalte, met een donker en grijnzend gelaat dat schrik inboezemde, vooruit. Het was vader hieronymus, de Proost, weinig minder te leur gesteld en vertoornd, dan de officier-zelf; want beider doel, zoo wel wat de plundering, als voldoening aan zinnelijke lusten betreft, was hetzelfde; gloeijende van

{==138==} {>>pagina-aanduiding<<}
haat en wraakzucht stond hij nu stoutmoedig voor den Generaal.
‘Gij gaat uwe magt te buiten, Generaal!’ schreeuwde hij; ‘gij moogt, gij durft niet alzoo doen. Hoe waagt gij het, u te verzetten tegen de burgerlijke en kerkelijke - ja, tegen de hoogste overheid; tegen mij, die van den Aartsbisschop en van den Vorst de uitgebreidste volmagt in dit distrikt heb gekregen! Gij-zelf zijt op dit oogenblik schuldig en aan de wet vervallen. Uit kracht mijner lastgeving neem ik u gevangen als medestander der ketters en vijand tegen de heilige leer. Grijpt hem, wachten! zoo gij uw leven lief hebt; zoo gij den ban wilt ontgaan - verbeurdverklaring, verbanning, den vloek uwer zielen! Grijpt hem, en laat de straf van gindschen verrader voortgang hebben. Doet uw pligt! De wapens gereed! Brengt den gevangene naar de plaats des gerigts!’
Verschrikt door deze bedreigingen, en de magt van des kanseliers bestuur kennende, haastten het volk en de krijgslieden zich, allen evenzeer beangstigd, om zijne bevelen te gehoorzamen. Zij grepen conraad, bragten hem naar de noodlottige plek en legden hunne buksen aan in afwachting van het doodelijke sein. Op dat oogenblik hoorde men een gil, den gil eener vrouw, zoo luid, zoo hartdoorborend, dat zelfs de stoutmoedigste trilde. Het was hare laatste. Bijna op hetzelfde oogenblik vloog een renbode in vollen spoed naar den bevelvoerenden officier, wien hij nieuwe bevelen bragt.
‘Hier!’ riep de Generaal zegevierende, ‘hier is een nieuwe volmagt. Uwe inquisitie heeft afgedaan; gij wordt teruggeroepen; uwe magt is vernietigd!’
‘Te laat! Zij is dood!’ riep de Pater. Zelfs hij, de man van steen, had haar bemind, en hij verliet de menigte met den dood in het hart.
Conraad óók had den gil gehoord; hij wist het, wat die beduidde. ‘Om Gods wil, vuurt!’ riep hij uit, gaf het sein - en viel.


{==139==} {>>pagina-aanduiding<<}

De brave man.

Wie is er die burgers lied van den braven man niet kent? Onder hetzelfde opschrift deelden Noord-Duitsche dagbladen van het laatst des vorigen jaars de volgende bijzonderheden mede omtrent eene daad, of liever eene reeks van handelingen, welke den bedrijver die eervolle aanduiding misschien nog waardiger maken, dan burgers held zulks was. In de week, die met den 9 September van dit jaar begon, brak te Prerow, in het regeringsdistrikt Straalzond, de Cholera uit. Een jagtschipper, schlentz geheeten, was de eerste, die door de ziekte aangegrepen werd. Zoo het schijnt, hielden de inwoners haar voor zoo uiterst gevaarlijk niet en dachten vooral niet, dat zij zich zoo geweldig zou uitbreiden. Hierom dan schroomden de verwanten van den zieke ook niet, hem te bezoeken, en daarna de ter aarde bestelling van zijn lijk bij te wonen. Toen echter vervolgens de ziekte zich met snelheid voortplantte, en verscheidene dergenen, die den zieke hadden opgepast, even als hij ziek werden en stierven, maakte onbeschrijfelijke angst zich van de inwoners meester: niemand waagde het langer eenen kranke op te passen, niemand deel aan eene begrafenis te nemen. Den 17 September werd het lijk van een mejsje naar het kerkhof gereden, zonder dat iemand er bij was, dan de koetsier, die de paarden mende, en eene weduwe, die twee dagen geleden ook haren man had begraven - het was de moeder van de nu gestorvene. Niemand was, noch door smeeken, noch door belofte van ruime betaling, te bewegen geweest, om haar bij het begraven harer dochter bij te staan. Ook de schout van het dorp had vergeefs getracht iemand op te sporen, om het lijk onder de aarde te brengen, en het moest dus voorshands onbegraven op het kerkhof blijven staan. Kort daarna bragt een boer, niemann, met zijnen wagen twee dooden aan. Ook bij dezen was geen begrafenis-stoet, maar slechts een
tweetal mannen, de arbeider röhrdantz en de schrijnwerker passow;

{==140==} {>>pagina-aanduiding<<}
deze lieten de drie lijken in het graf neder. Een dier beide lieden, de schrijnwerker, werd nog denzelfden avond ziek en stierf des anderen daags. Dit vermeerderde den angst der dorpbewoners zoo zeer, dat ieder zich met de zijnen in zijn huis opsloot: de eene buur bezocht den ander niet meer; noch minder durfde men eenen zieke naderen, en zij, die kranken of dooden in huis hadden, klopten vruchteloos aan de deuren van buren of vrienden. In dezen algemeenen nood, nu zieken verlaten, dooden onbegraven blijven, neemt de genoemde brave arbeider röhrdantz afscheid van vrouw en kinderen, betrekt een huis, waarvan al de bewoners, een kind uitgezonderd, gestorven waren, en past het arme weesje met vaderzorg op; in de verte werd het noodige voedsel voor hen nedergezet. De brave man doet nog meer, hij gaat ook in de overige huizen, waar zieken zijn, en helpt en verkwikt, waar hij kan. Door de zoogenaamde doodenvrouw of lijken-uitkleedster geholpen, bezorgt hij almede de begrafenis; doch eindelijk sterft ook deze vrouw, en hij blijft alleen. Bijna veertien dagen lang, gedurende welke ieder hem schuwde en vermeed, leefde en werkte hij dus zonder iemands hulp, en bragt dagelijks de lijken, soms drie of vier op éénen dag, alleen naar het kerkhof. Niet zelden ontzonken hem bijna moed en kracht, en zeker niet zonder grond klaagde hij den predikant der plaats, dat het hem te zwaar werd, zonder eenigen bijstand de graven te delven, de lijken te kisten, ze in de grafkuilen neder te laten en met aarde te bedekken; doch de troost des leeraars bemoedigde hem weder, en hij bleef het treurig en gevaarlijk, maar nuttig ambt, dat hij vrijwillig op zich genomen had, onverdroten vervullen, totdat God de sterfte deed ophouden. - Zoodanig handelde de uiterst behoeftige, slechts aan kinderen (hij had er zeven) en aan zelföpöfferende menschenliefde rijke arbeider
röhrdantz te Prerow.





{==141==} {>>pagina-aanduiding<<}

Mengelwerk.

De verhalen over de schepping van den mensch bij sommige oude volken.

Door Dr. S. Keyzer.

Eenigen tijd geleden hoorde ik iemand beweren: dat de schepping van den mensch, even als die van alle levende schepselen, op een natuurkundige wijze kon verklaard worden. Voortdurend ontstaan er, zoo zeide hij, uit de combinatiën van zekere stoffen, verschillende soorten van levende wezens, en wanneer men bedenkt, dat er menschen gevonden werden op eilanden in ver afgelegene zeeën, die, zoo als het schijnt, nooit eenige gemeenschap met andere landen kunnen gehad hebben, dan wordt dit vermoeden versterkt, dat ook de mensch uit de combinatie van zekere stoffen ontstaan is en nog voortdurend ontstaat. Bovendien meende hij in zijn vermoeden versterkt te worden door de legenden der Grieken en Romeinen over hunne autochthones en aborigines, menschen uit den grond geboren en stamvaders van geheele volken. Hoe men ook over dit punt denken moge, zeker is het, dat deze onderstelling nog al gewaagd is: bij mij echter wekte het de gedachte op om eens te onderzoeken, hoe zich de oude volken het ontstaan van het menschelijk geslacht voorstelden. Wat ik hierover bij elkander heb kunnen brengen, voegde ik zoo veel mogelijk bijeen en deel het hier mede.
Het tweeledig bijbelsch verhaal, dat wij als algemeen bekend mogen onderstellen, heeft den geleerden vele moeiten veroorzaakt. De uitleggers van deze berigten verdeelt men in drie klassen. 1o. Sommigen nemen alles

{==142==} {>>pagina-aanduiding<<}
wat in de bijbelsche oorkonden geboekt is, voor een getrouw geschiedkundig verhaal en houden zich aan de letter. In de oudste tijden en voornamelijk onder de kerkvaders, was dit een algemeen gevoelen. 2o. Anderen houden het voor eene poëtisch opgesmukte geschiedenis en meenen, dat sommige gedeelten geschiedkundige waarheden bevatten. De aanhangers van dit gevoelen zijn in verschillende partijen verdeeld, omdat men geene zekere kriteriën heeft, waardoor men zoude kunnen onderzoeken wat geschiedenis en wat versiering is. 3o. Eene derde soort van uitleggers beschouwen dit alles als eene proef van een oud dichter, om voor zich en anderen het ontstaan van den mensch duidelijk te maken. Ook van deze uitleggers hebben wij zeer uiteenloopende verklaringen. Op zulk eene wijze wordt de geschiedenis van den val des menschen door de voornaamste geleerden, als: eichhorn, paulus, gebler enz. gehouden voor eene Oostersche parabel en verdichting, die de gewigtige leerstelling in zich bevat: ‘zinnelijkheid is des menschen ondergang.’ Rosenmüller meent, dat dit verhaal eene al te getrouwe overbrenging in ons letterschrift is van eene in hiëroglyfen geschrevene geschiedenis. De hiëroglyfen waren b.v. eene slang, opene oogen, een gesloten oog, eene kronkelende in het stof kruipende slang enz. Opene oogen waren voor den overbrenger het symbool van kennis, de slang beteekende den duivel, het gesloten oog de onwetendheid, de gekromde slang de straf van den duivel enz. Prof. gamborg, te Koppenhagen, vond dit verhaal terug in eene hiëroglyfische voorstelling, waarop zich drie hoofdfiguren: osiris, isis, en horus bevonden, die hij voor jahve, adam en eva hield. Op die schilderij was afgebeeld een boom en daarbij de
gestalte van een man en van eene zittende vrouw; beide keeren hun gelaat tot den boom en steken hunne handen naar dezen uit. Achter de vrouw staat wederom een man, en bovendien vindt men er verscheidene dieren, voornamelijk eene slang en vogels; op den achtergrond ziet men eene rivier met verscheidene armen. Eene andere hypothese, door hadriaan beverland, honderd tachtig jaar

{==143==} {>>pagina-aanduiding<<}
geleden voorgesteld, vond in den beginne vele aanhangers, doch werd later algemeen afgewezen. (⋆)
Nadat de kanon van den Bijbel gesloten was, en de stem der Profeten niet meer gehoord werd, vervingen traditie en legende de plaats der gewijde zieners. Na korten tijd verschijnen zij als ingrijpende in het dagelijksche leven van het volk, en openbaren zich na verloop van eenige eeuwen in de gewijde schriften van Joden, Christenen en Mohammedanen. De faam neemt, voortrollende, steeds meer en meer toe; zoo ook de traditiën en legenden. In het begin van de zesde eeuw na christus stichtte mohammed eene nieuwe godsdienst en nam daarin de verschillende bestanddeelen van de Joodsche en Christelijke godsdienst op, ten einde ook Joden en Christenen voor zich te winnen. Hij maakte ruimschoots van hunne traditiën gebruik, om zich-zelven grooter luister bij te zetten, en van dit voorbeeld bedienden zich ook mohammeds volgelingen, om hunnen grooten profeet, den gezant Gods, in een schitterenden nimbus te hullen. Laten wij nu zien, hoe de schepping van den mensch in de legenden der Mohammedanen voorgesteld wordt: overal zal men Joodsche en Christelijke traditie terugvinden.
Adam werd geschapen vrijdag in den namiddag. De vier voornaamste engelen gabril, michail, israfil en asrail moesten uit de vier oorden der wereld aarde zamenbrengen, waaruit God zijn ligchaam vormde; voor het hart en het hoofd werd slechts aarde van Mekka en Medina, van de plaats waar de heilige qaâba stond, genomen. Hoewel nog zonder leven, verwekte adam reeds de bewondering der engelen, die voorbij het paradijs vlogen waar God hem geplaatst had. Allen, met uitzondering van iblis (diabolus) prezen hem en God, den schepper van den eersten mensch, die zoo groot was, dat hij, regtop staande, met zijn hoofd den eersten der zeven hemelen raakte. God liet toen de duizend jaren voor adams ligchaam geschapene ziel zich dompelen in de zee van licht, die hem omstraalde en beval haar adam te bezielen. Zij

{==144==} {>>pagina-aanduiding<<}
echter toonde eenigen onwil om de oneindige ruimte des hemels te verlaten en haren zetel in het enge ligchaam van een mensch te vestigen. Doch God riep haar toe: ‘Beziel adam tegen uwen wil, en tot straf voor uwe ongehoorzaamheid zult gij u ook eens, wederom tegen uwen wil, van hem losmaken.’ Daarop blies God haar door den neus in adams hoofd. Zoodra zij zijne oogen bereikte, openden zij zich en adam aanschouwde den troon van God met het opschrift: ‘Er is geen God behalve God, en mohammed is Gods gezant.’ De ziel drong vervolgens tot zijne ooren, en hij vernam de lofzangen der engelen; daarop werd zijne tong los van hare banden, en hij riep uit: ‘Wees geprezen, o Schepper! Eenige! Eeuwige!’ en God antwoordde hem: ‘Daarvoor zijt gij geschapen; gij zult mij aanbidden en uwe nakomelingen ook; dan vindt gij steeds genade en barmhartigheid bij mij.’ Toen drong de ziel door alle leden van adam, totdat zij aan zijne voeten kwam en hem de kracht verleende om zich op te heffen. Terwijl adam sliep, schiep God uit eene ribbe van zijne linkerzijde eene vrouw, die hij hava (eva) noemde, omdat zij uit eene levende (hai) genomen was, en legde haar naast adam. Zij was volkomen aan hem gelijk; slechts hare gelaatstrekken waren fijner, hare haren langer en in zeven honderd vlechten verdeeld; hare gestalte teederder, hare oogen smachtender en hare stem zuiverder dan die van adam. Terwijl God eva met alle vrouwelijke schoonheid en aanvalligheid begiftigde, droomde adam van een tweede, aan hem gelijk menschelijk wezen; want hij had ook al de dieren bij paren gezien. Toen hij bij zijn ontwaken eva aan zijne zijde ontwaarde, naderde hij haar vol liefde en wilde haar omhelzen.
Hoewel hare liefde tot hem die van hem tot haar nog overtrof, bood zij hem toch tegenstand en zeide: ‘God is mijn Heer, slechts met zijn verlof kan ik de uwe worden: ook past het niet voor de vrouw zich aan den man over te geven zonder huwelijksgift.’ Adam bad hierop den engel gabril voor hem bij God om eva te vragen, en tevens naar de huwelijksgift te vernemen. Gabril keerde spoedig met het antwoord terug:

{==145==} {>>pagina-aanduiding<<}
God schenkt u eva als echtgenoot, want hij heeft haar slechts met dat doel uit een deel van uw ligchaam genomen: gij zult haar echter ook als u-zelven liefhebben en met zachtheid en goedheid behandelen. Als huwelijksgift vordert hij van u, dat gij u twintigmaal buigt voor mohammed, zijn lieveling, voor den profeet, wiens ligchaam ook eens uit uw bloed zal gevormd worden, wiens ziel echter reeds vele duizend jaren vóór de schepping der wereld om zijn heiligen troon zweefde. (⋆)
Thans moeten wij de aandacht vestigen op eene geheel andere soort van legenden, die, zoo als het schijnt, uit de natuurdienst der oude Oostersche volken ontstaan zijn. Wij beginnen met die, welke ons de oudste schijnen te zijn, namelijk met die der Phoeniciërs.
Sanchoniathon, uit Berytus, of, volgens anderen, uit Tyrus, leefde, zoo als men beweert, langen tijd vóór den Trojaanschen oorlog, onder de regering van semiramis, Koningin van Babylon. Zijn naam beteekent in het Phoenicisch: waarheidlievend. Hij beschreef de Phoenicische geschiedenis, de Aegyptische theologie en behandelde ook nog andere onderwerpen. Bij deze beschrijvingen heeft hij de chronieken en geschiedenissen van verschillende steden, die in tempels bewaard werden, en in het bijzonder de kosmogonie van taaut (bij de Aegyptenaren thoth, bij de Grieken hermes) en sommige andere gedenkschriften gebruikt. Dit werk, opgedragen aan abibal, den Koning van Berytus, werd door sanchoniathon in het Phoenicisch geschreven, en in het Grieksch vertaald door philo byblius. Deze man, een grammaticus, die, volgens het algemeen gevoelen, ten tijde van Keizer nero tot den Keizer hadrianus leefde, heeft sanchoniathons geschiedenis van Phoenicië in negen (acht?) boeken overgebragt, van welke vertaling een groot gedeelte bij eusebius is bewaard gebleven. Zeer verschillend waren te allen tijde de gevoelens van de geleerden over dit werk. De uitstekendste mannen van de zeventiende eeuw, sca-
{==146==} {>>pagina-aanduiding<<}
liger, de groot, bochart, selden enz., hielden alles voor echt en deden hun best om alles met de bijbelsche verhalen in overeenstemming te brengen. Zeer ver ging hierin cumberland, die alle bijbelsche namen, zelfs
van menschen vóór den zondvloed, bij sanchoniathon terugvond. Andere geleerden zijn van een geheel tegenovergesteld gevoelen, en beschouwen het geheele verhaal als verzonnen door philo byblius, en door hem onder den naam van een gefingeerd persoon, sanchoniathon, uitgegeven. Weer andere geleerden echter houden den middenweg en nemen aan, dat philo byblius alles, wat hij zegt over de kosmogonie der Phoeniciërs, over de uitvinders der kunsten en andere dingen, uit de boeken van sanchoniathon en andere heilige boeken der Phoeniciërs heeft overgenomen; doch dat hetgeen hij over de geschiedenis der Phoenicische goden zegt, voor het grootste gedeelte veranderd en tot zijn doel gebruikt is. Philo byblius stelde zich voor, de leer van hen, die de Ouden Atheïsten noemden, en die hij-zelf beleed, toe te lichten en zijnen lezers aan te prijzen, maar om den naam van Atheïst en het vermoeden van de mysteriën hekend gemaakt te hebben, te vermijden, schreef hij zijne denkbeelden aan sanchoniaton, een zeer oud Schrijver, toe, en verkocht zijn eigen werk onder den naam van dezen. De leer der Atheïsten bij de Ouden was, aan te toonen, dat de goden, die de verschillende volken vereerden, allen menschen waren geweest en na hunnen dood door hunne medeburgers onder het getal der goden waren opgenomen. Dit doel van philo byblius blijkt uit zijn geheel werk en is duidelijk zigtbaar uit het verhaal, dat hij geeft over de schepping van het menschelijk geslacht en dat aldus luidt.
Het begin van het heelal was eene duistere doffe lucht of het waaijen van een duisteren wind en een verwarde, donkere chaos. Deze was onbegrensd en had geen einde in den onmetelijken tijd. Doch toen deze lucht met liefde voor haar eigen oorsprong vervuld werd en er eene vermenging plaats had, werd deze vereeniging het verlangen genoemd, en dit was het begin der schep-

{==147==} {>>pagina-aanduiding<<}
ping van alle dingen, die geen bewustzijn hadden van hun ontstaan. Uit de vereeniging van de lucht werd mot (d.i. volgens sommigen, een drabbig vocht, volgens anderen de verrotting van een slikkerige stof) geboren, en daaruit ontstonden de zaden der schepping en de wording van het heelal. Eerst waren er schepselen, die zintuigen misten, doch uit deze werden verstandige wezens geboren, die Zappasemin, d.i. de beschouwers des hemels heetten en geschapen waren gelijk aan den vorm van een ei. Met mot kwamen zon en maan en sterren en groote gestarnten te voorschijn, en toen nu de lucht stralen schoot, ontstonden er, door de ontvlamming van de zee en de aarde, winden en wolken, en zeer groote regenvlagen. Toen dit alles van elkander gescheiden en van zijne oorspronkelijke plaats gerukt was door de kracht van de zon, en terwijl dit alles elkander wederom in de lucht ontmoette en tegen elkander stiet, ontstond er donder en bliksem, en bij het geraas van den donder ontwaakten de vroeger genoemde verstandige wezens, en, door het geluid verschrikt, werden op het land en in de zee de mannelijke en vrouwelijke wezens opgewekt. Dit werd gevonden in de kosmogonie, door taaut geschreven, en in zijne geschriften, hetgeen deze echter ontleend had aan bewijzen en teekens, die zijn geest doorzien en gevonden en voor ons uitgelegd heeft. (Daarna verklaart philo byblius de namen van sommige winden en vervolgt:) Maar deze offerden het eerst de eerstelingen van de aarde en geloofden aan het bestaan der goden en vereerden datgeen, waarvan zij-zelven leefden, (⋆) en hunne nakomelingen en hunne voorouders, en zij bragten hun plengingen en offers. Dit waren hunne gedachten over de
vereering der goden, die gelijk zijn aan hunne zwakheid en flaauwe gemoedsgesteldheid. Uit den wind kolpias en zijne vrouw baau, dat nacht beteekent, werden aion (leeftijd) en protogones (eerstgeboren) geboren,

{==148==} {>>pagina-aanduiding<<}
sterfelijke menschen, en aion verschafte zich voedsel van de boomen. Zij, die uit hen geboren werden, heetten genos en genea (geslacht) en bewoonden Phoenicië, en toen er eene droogte ontstaan was, strekten zij hunne handen uit tot de zon, want dezen alleen, den heer van den hemel, hielden zij voor een god, dien zij beelsamen, d.i. bij de Phoeniciërs den heer des hemels, noemden. (⋆)
Hetgeen wij van de geschiedenis der Chaldaeën weten, moet grootendeels geput worden uit de fragmenten van berosus, die bij sommige oude Schrijvers, als: flavius josephus, georgius syncellus, eusebius, alexander polyhistor, clemens alexandrinus enz., zijn bewaard gebleven. Over dezen berosus zijn de gevoelens der geleerden zeer verschillend. Sommigen meenen, dat er nooit een berosus bestond, en dat de drie boeken over de Chaldeeuwsche geschiedenis, waarvan de brokstukken bij bovengenoemde Schrijvers bewaard zijn, zamengesteld werden door een Griek, die, volgens de gewoonte van die tijden, oude verhalen zamenbragt en ze op naam van een man, die zeer beroemd was onder zijn volk en bij andere natiën, uitgaf. Deze meening wordt door andere geleerden hevig bestreden, die een volkomen geloof slaan aan de uitdrukkelijke verklaringen der oude Schrijvers en dien ten gevolge gelooven, dat berosus een Babyloniër van geboorte en priester van Bel was. Hij leefde, volgens deze meening, korten tijd nadat alexander de groote over Azië regeerde, en stelde zijne Chaldeeuwsche geschiedenis zamen uit de gedenkschriften, die in de tempels te Babylon bewaard werden. Wat hiervan waar

{==149==} {>>pagina-aanduiding<<}
moge zijn, is voor onze beschouwing niet veel van belang; want zeker hebben wij hier oude verhalen, die onder het volk van Babylon heerschten, en dit te weten is voldoende bij het beschouwen van het volgend verhaal over het ontstaan van het menschelijk geslacht.
Er was eens een tijd toen alles duisternis en water was; hierin werden wonderlijke dieren met ongeregelde gestalten geboren; menschen met twee vleugels, met vier vleugels en twee aangezigten. Zij hadden één ligchaam, doch twee hoofden, één mannelijk en één vrouwelijk en waren van beider kunne. Andere menschen hadden bokspoten en horens, en anderen paardevoeten. Weer anderen hadden de achterste gedeelten der ligchamen van paarden, doch de voorste gedeelten van menschen, volgens de gedaante der hippocentauren. Er werden ook stieren geboren met menschenhoofden, en honden met vier ligchamen, die van achteren staarten van visschen hadden, en paarden met hondekoppen, en menschen en andere dieren met de ligchamen van paarden en de staarten van visschen, en andere schepselen in de gedaanten van verschillende soorten van dieren. Bovendien visschen, kruipend gedierte, slangen en meer andere wonderlijke dieren, die van elkander in gestalte zeer verschilden, en van welke de afbeeldsels nog in den tempel van belus bewaard zijn. Eene vrouwe, met name omorka, beheerschte al deze dieren. Toen alles aldus gesteld was, kwam belus terug en kloofde de vrouw door midden en maakte uit de eene helft de aarde en uit de andere den hemel, en doodde de dieren, die in haar waren. Op eene allegorische wijze wordt dit uitgelegd: daar het heelal en de schepselen, die daarin voortgebragt waren, van eene vochtige natuur waren, beroofde deze god zich van zijn eigen hoofd, en de overige goden vermengden het uitgestroomde bloed met aarde en vormden de menschen, en daarom zijn deze met verstand begaafd en zijn des goddelijken geestes deelachtig. Belus heeft vervolgens, de duisternis door midden gesneden hebbende, de aarde en den hemel van elkander gescheiden en de wereld geordend: doch de dieren, die de kracht van het licht niet hadden kunnen

{==150==} {>>pagina-aanduiding<<}
verdragen, waren omgekomen. Toen belus zag, dat de aarde ledig doch vruchtbaar was, beval hij een der goden, zijn hoofd afgesneden hebbende, aarde met het uitgestroomde bloed te vermengen en menschen en dieren te vormen, die het licht verdragen konden. Vervolgens maakte belus ook de sterren, de zon en de maan en de vijf planeten.
Beschaving en onderwijs in kunsten en wetenschappen ontvingen de Babyloniërs, volgens berosus, van oannes. Dit was een gedrocht in de gedaante van een visch met een menschenhoofd even onder den kop van een visch, en de voeten van een mensch die nevens den staart van den visch gegroeid waren: ook had het de stem van een mensch. Des daags ging het om met menschen, genoot geen voedsel, en des nachts verborg het zich in de zee. Ten tijde van berosus bestond nog zijn afbeeldsel.
Dat wij deze kosmogonie niet in haren oorspronkelijken vorm bezitten, blijkt terstond, en het wordt ons duidelijk, dat dit niet anders kan, indien wij bedenken, dat de woorden bewaard zijn gebleven bij syncellus, die ze aan eusebius ontleende en die ze wederom van alexander polyhistor overgenomen had. Het tweede gedeelte is eene herhaling, onder eene eenigzins veranderde gedaante, van het eerste; evenwel is in beiden hetzelfde hoofddenkbeeld. De grondslag van het geheel is de vochtige natuur. Hemel en aarde ontstaan na de scheiding van licht en duisternis. In den mensch leeft een goddelijke geest, want hij is van goddelijken oorsprong. De hoogste god belus moet zijn hoofd opofferen, om het groote werk tot stand te brengen. Zulk een trek is het zekerste bewijs voor de echtheid der overlevering; en zoo iets wordt niet verzonnen door hem, die zijn eigen lapwerk onder den naam van een ander tracht te verkoopen. Meerdere bewijzen voor de echtheid van de overlevering vindt men in de figuren, welke op de overgeblevene Babylonische monumenten bestaan. (⋆)

{==151==} {>>pagina-aanduiding<<}

Zien wij nu hoe de beide meest beschaafde volken der oudheid, de Grieken en de Romeinen, over ons onderwerp dachten. Bij de Grieken vinden wij, behalve eenige enkele aanwijzingen en kleine mythen, een vrij uitgewerkt verhaal over de schepping van den mensch bij plato, protagoras, Hoofdst. XI en volg. In oude tijden waren de Grieken gewoon hunne philosophische begrippen in een mythisch kleed te hullen, en de wijsgeeren stelden hunne denkbeelden in een poëtisch gewaad voor. De Sophisten uit de tijden van plato maakten van deze gewoonte wel eens al te ijverig gebruik, om de jongelingen tot hunne wijsbegeerte over te halen. Zij vonden de mythische stof bij homerus of hesiodus met eenige woorden aangestipt, en verborgen hunne leerstellingen over het een of ander onderwerp onder de namen van zulke mythische personen: dan werden woorden niet gespaard en eene alles te buiten gaande woordenpraal moest somtijds hunne minder sterke redeneringen bedekken. Op zulk eene wijze wordt dan ook het volgende verhaal over de wijze, waarop protagoras zich voorstelde, dat de menschen tot deugd werden opgewekt, door plato medegedeeld.
Er was eens een tijd, dat er wel goden waren doch geen sterfelijke wezens. Toen ook voor deze de bepaalde tijd om geboren te worden gekomen was, vermengden de goden, binnen in de aarde, aarde en vuur, en uit deze beide zamengestelde stoffen, en vormden daaruit den mensch. Toen zij nu deze wezens in het licht wilden brengen, bevalen zij prometheus en epimetheus hen op te sieren en aan ieder de krachten, die voor hen passend waren, te geven. Epimetheus haalt prometheus over, om van zijne magt afstand te doen en aan hem over te laten, om aan ieder zijne krachten te geven; alleen zou hij het toezigt over alles houden. Dit toegestaan zijnde begiftigde hij sommigen met kracht zonder snelheid, den zwakkeren schonk hij snelheid, gaf den een wapenen, den ander, dien hij geene verdedigingsmiddelen geschonken had, een ander middel tot zelfbehoud. Want aan de kleine dieren gaf hij vleugels of eene onderaardsche woning, en

{==152==} {>>pagina-aanduiding<<}
de grooten hadden juist daardoor de kracht tot behoud in zich-zelven. Bovendien zorgde hij nog, dat geen geslacht zoude omkomen, want daar hij hun op voornoemde wijze verdedigingsmiddelen tegen elkander had gegeven, beschermde hij hen ook tegen de ruwheid der jaargetijden door dikke haren en harde huiden, waardoor zij de koude en warmte zouden kunnen afweren en die hun, wanneer zij zich in hunne holen ter ruste legden, tot een natuurlijk en eigenaardig deksel zouden dienen. Vervolgens verschafte hij aan ieder een ander voedsel, aan sommigen planten der aarde, aan anderen boomvruchten, weder aan anderen wortels en aan eenigen gaf hij zelfs het verslinden van andere levende schepsels tot voedingsmiddel. Sommigen liet hij weinige jongen voortbrengen, en hen, die door deze verslonden werden, velen, opdat aldus iedere soort zoude blijven bestaan. Toen nu op deze wijze epimetheus, vrij onverstandig, al de krachten bij de onredelijke wezens verspild had, bleef hem nog alleen het menschelijk geslacht over, dat nog met niets bedeeld was en dat hij tot niets wist te gebruiken. Nu was hij in groote verlegenheid. Prometheus, die de verdeeling kwam bezigtigen, komt tot hem, en ziet alle andere levende schepselen van alles zorgvuldig voorzien, doch den mensch van alles beroofd, zonder schoeisel, zonder deksel, zonder wapenen. Reeds was er de bepaalde dag, waarop ook de mensch uit de aarde in het licht moest komen. Toen nu prometheus in verlegenheid was over het redmiddel, dat hij voor de menschen zoude uitvinden, steelt hij de kennis der kunsten van hephaistos en athena benevens het vuur - want zonder het vuur was het onmogelijk, die kennis voor iemand toegankelijk of bruikbaar te maken - en daarmede begiftigt hij den mensch. Nu bezat de mensch wel de kunst om in zijn levensonderhoud te voorzien, doch de kennis van de zamenleving had hij nog niet: want die was bij
zeus, en aan prometheus was het nog niet geoorloofd de burgt, de woning van zeus, binnen te treden: bovendien was deze door verschrikkelijke wachters van zeus bezet. Heimelijk begeeft hij zich naar het

{==153==} {>>pagina-aanduiding<<}
gemeenschappelijk verblijf van athena en hephaistos, waar deze werkten, en steelt de kunst om in het vuur te arbeiden, dat het eigendom van hephaistos en athena was, en geeft die den mensch. Daardoor ontstaat een groot gemak voor den mensch in het leven; later werd door epimetheus, zoo als men verhaalt, prometheus vervolgd wegens diefstal. Nadat de mensch dit goddelijk geschenk deelachtig was geworden, heeft hij het eerst van alle schepselen, wegens zijne verwantschap met de goden, hun bestaan erkend en begon hij altaren en standbeelden op te rigten. Spoedig articuleerde de mensch zijne stem en sprak woorden uit door middel van de kunst, en vervaardigde zich woningen, kleederen, schoeisel, deksel en voedsel uit de aarde. Aldus toegerust, woonden de menschen in den beginne verspreid, want er waren nog geene steden. Zij kwamen om door de dieren, omdat zij in alle opzigten zwakker dan deze waren, en de kunst was voor hen wel voldoende om zich onderhoud te verschaffen, doch in den strijd met de dieren schoot zij te kort, want zij hadden de kunst om zamen te leven niet, van welke de oorlogskunst een deel uitmaakt. Zij trachtten zich dus te verzamelen en zich te redden door het stichten van steden. Toen zij verzameld waren, mishandelden zij elkander, daar zij de kunst om zamen te leven niet bezaten, zoodat zij wederom, zich verspreidende, omkwamen. Zeus nu bevreesd geworden voor het geslacht der menschen, dat het geheel zoude omkomen, zond hermes om eerbied en regtvaardigheid onder de menschen te brengen, opdat deze deugden tot sieraad voor de steden en tot banden voor de vriendschap zouden zijn. Hierop vroeg hermes aan zeus, op welke wijze hij regtvaardigheid en eerbied aan de menschen zoude geven. Zal ik ze geven zoo als de kunsten verdeeld zijn? want deze zijn aldus
verdeeld: één geneesheer is aan velen, in die kunst onervaren, nuttig, en zoo de overige kunstenaars. Zal ik nu ook regtvaardigheid en eerbied op gelijke wijze onder de menschen verdeelen, of onder allen? Onder allen, hernam zeus, en dat allen er aandeel aan hebben, want de steden zouden

{==154==} {>>pagina-aanduiding<<}
niet ontstaan, indien slechts weinigen daaraan aandeel hadden, zoo als aan andere kunsten; en stel, als eene wet van mij, vast, om hem, dien eerbied en regtvaardigheid niet deelachtig zijn, te dooden, als eene pest voor den Staat.
Hoewel nu sommige gedeelten van dit verhaal aan de oude Grieksche wijsgeeren, die het waarschijnlijk uit het Oosten haalden, ontleend is, en tot grondslag eenige verzen van hesiodus dienden, toont ons toch deze geheele legende, indien wij er de overtollige woorden en de woordenpraal van den Sophist afnemen, den voortreffelijken geest der Grieken in zijn vollen omvang, die al hetgeen zij ontvingen in een vorm konden gieten, dien wij te vergeefs bij eenig volk zouden zoeken.
Van de oude Romeinen is er, wat ons nu betreft, niet veel te zeggen. Schraal zijn over het algemeen de mythen en de legenden der Romeinen; het volk was te praktisch en te zeer in oorlogen en belangrijke omstandigheden gewikkeld, dan dat zij zich, even als de Grieken, met het uitbreiden hunner legenden zouden hebben bezig gehouden. Misschien mag men echter uit het verband der woorden: homo (mensch), humanus (menschelijk), en humus (grond) vermoeden, dat zij den mensch als uit de aarde geboren dachten. Men zou dit vermoeden kunnen versterken door sommige woorden en uitdrukkingen bij de Grieken zoo wel, als bij de Romeinen, aanduidende dat deze beide volken zich niet alleen het ontstaan van het menschelijk geslacht, maar ook dat van enkele volken op deze wijze voorstelden. Men denke slechts aan de verhalen van deucalion en pyrrha, en van kadmus, volgens welke menschen ontstaan zijn uit het werpen met steenen of het zaaijen van drakentanden; doch misschien is dit niets anders dan eene woordspeling met de woorden laös (volk) en laäs (steen), of eene zucht tot verklaring van sommige namen van volken: Sparti, Spartanen van het werkwoord speiro (zaaijen). De volken, die van oudsher in eenig land woonden, werden, in tegenoverstelling met nieuw aangekomene vreemdelingen, autochthones, aborigines genoemd, woorden, die, zoo als ook de legende

{==155==} {>>pagina-aanduiding<<}
hierbij voegt, betrekking hebben op het ontspruiten uit den grond, dien zulke volken bewonen. Over de latere Romeinen behoeven wij geenszins in bijzonderheden te treden, daar zij van ennius tot op lucretius carus, zoo wel in proza als in poëzij, de Grieken, hunne leermeesters op den voet volgden, en al deze bespiegelingen van een wijsgeerigen aard en Oostersch, niet Grieksch, veel minder Romeinsch zijn.
Voor de oude theologie der volken van den Euphraat tot aan China bestaan er twee oorkonden: de Vedaas in het Sanskrit, die van den Indus tot aan China verëerd en door de Brahminen van Indië als heilige gedenkteekenen der oude godsdienst en wijsheid van al deze landen bewaard worden; en de Zend-avesta, dat het levend woord (volgens anderen vuur) of de leer van zoroaster bevat, en in het Zend, eene oude taal van het noordwestelijke Medië, geschreven, eens het wetboek was voor alle volkstammen, die door den Euphraat, Kaukasus, Oxus en de Indische zee ingesloten werden. Hetgeen zonder twijfel in de Vedaas over ons onderwerp gevonden wordt, hebben wij niet bij elkander kunnen brengen, wegens de in ons land zoo zeldzame en over het algemeen zoo ontoegankelijke bronnen. Hetgeen men uit de Sanskritische woorden, die mensch beteekenen, zoude kunnen afleiden, heeft alleen betrekking op de reeds in Indië wonende volken, in tegenoverstelling met die, welke van buiten indrongen, of op hunne inwendige huishouding: doch levert geene belangrijke resultaten ten opzigte van ons onderwerp. (⋆) Hetgeen echter de Zend-avesta geeft, is van den volgenden inhoud.

{==156==} {>>pagina-aanduiding<<}

Kajomort werd geboren uit den regterschouder van een stier, die door ahriman gedood werd, en bij de geboorte van dit wezen, dat man noch vrouw was, besloot de vijand van het leven ook hem te dooden, en aldus het geheele geslacht te verdelgen. De dev astajad moest hem met nog duizend andere devs, kunstenaars van den dood, bezetten; alleen bood hij hun weerstand, ‘omdat zijn tijd nog niet gekomen was,’ d.i. omdat, volgens het raadsbesluit van den Eeuwige, ahriman hem nog niet konde dooden. Hij zeide tot ahriman: ‘gij zijt gekomen als een vijand, maar de menschen uit mijn geslacht zullen doen hetgeen regt is en zullen verdienstelijke werken verrigten en zullen u op den grond werpen.’ Dertig jaren bood kajomort hun tegenstand, doch eindelijk viel hij onder de herhaalde hevige aanvallen van de devs en stierf. Bij zijn dood stroomden eenige druppels over de aarde, waarvan ired nerioseng, een beschermëngel, twee derde deelen bewaakte, doch sapandomad één deel, terwijl het licht der zon het reinigde. Na verloop van veertig jaren liet ormuzd hieruit eene plant opgroeijen, die in vijftien jaren tot een boom opwies en vijftien takken schoot. Deze boom had de gedaante van een man en van eene vrouw te gelijk en droeg tien menschenparen als vruchten: van deze werden meschia en meschiane de stamöuders van het menschelijk geslacht.
Overal wordt er in de Zend-avesta van deze legende melding gemaakt, ten bewijze dat zij onder het Zendvolk algemeen aangenomen was. Opmerkelijk is het, dat er nergens meer over de overige negen menschenparen, die de boom droeg, gesproken wordt, en dat de afstamming van het menschelijk geslacht van één paar overal wordt vastgesteld. Ook de namen van het eerste paar, meschia en meschiane zijn opmerkelijk, daar zij zeker in verband staan met ons woord mensch. (⋆)

{==157==} {>>pagina-aanduiding<<}

Reeds dikwerf is het gezegd, doch het kan niet genoeg herhaald worden, dat men uit het verband en de verwantschap van de talen van twee volken besluiten mag tot hunne gemeenschappelijke afstamming. Reeds dikwerf is dit beweerd omtrent de Noord-Europesche volken en de oude Perzen, en wij zullen dit nu bevestigd zien ook door eene gelijke legende over de schepping van den eersten mensch.
De schepping in het algemeen en die van den mensch in het bijzonder, die zich alle Duitsche volken op dezelfde wijze voorstellen, is een der voornaamste onderwerpen van de Noordsche Mythologie. Drie magtige en minnende Asen (⋆) verlieten eens hunne vergadering en begaven zich naar het strand der zee, waar zij twee boomen, een esch en een elzenboom, zonder eenige magt en zonder eenige lotgevallen vonden. Adem en leven gaf hun hönir, bloed, taal, schoonheid, gehoor en gezigt ladur, en de Asen noemden den man askr (esch) en de vrouw embla (elzenboom): uit hen is het menschelijk geslacht geboren en bestemd om binnen Midgart (†) te wonen.
In de Noordsche Mythologie is de mensch dus ontstaan uit een boom, en op deze legende berust het gebruik van onze woorden: afstammen, geslachtsboom, tak (van eene familie) enz. Dit begrip van boom werkte nog veel verder in deze mythologie, en blijkt voornamelijk uit de wijze, waarop de Noordsche volken zich de werking

{==158==} {>>pagina-aanduiding<<}
van de godheid op het lot der menschen voorstelden.
De voornaamste woonplaats en de heilige zetel der goden is bij den esschenboom Yggdrasill, waar zij regt spreken. Dit is de grootste en beste boom, zijne takken zijn over de geheele aarde verspreid en reiken tot ver boven den hemel. Hij heeft drie wortels geschoten, die zich ver van elkander uitstrekken, de eene naar de Asen, de ander naar de Reifriezen, waar vroeger Ginnungagap (⋆) was, de derde is te Niflheim; daar is de bron Hvergelmir, en de slang Nidhavggr knaagt in de diepte aan dezen wortel. Onder den wortel van de Reifriesen is de Mimirsbron, (†) die naar zijn eigenaar genoemd wordt; verstand en wijsheid zijn daarin besloten, en mimir drinkt iederen morgen uit den Giallarhoorn (§) uit deze bron. De wortel, die tot de Asen loopt, staat in den hemel en onder dezen is een veel heiliger bron Urtharbron, waar de goden regt spreken en werwaarts zij zich dagelijks begeven. Bij deze bron is eene groote
zaal, waaruit drie jonkvrouwen komen, urthr, werthandi en skulld, die den leeftijd der menschen bepalen en die wij Nornen noemen. Onder haar bevinden zich echter goeden en slechten, want zij stammen gedeeltelijk van de goden, gedeeltelijk van de Alfen, gedeeltelijk van de dwergen af. Zij komen bij de geboorte van ieder mensch en bereiden hem zijn lot, goed en slecht, zoo als zij-zelven zijn. Iederen dag bevochtigen zij met het bronwater en met de leem, die daarbij ligt, den esschenboom, opdat zijne bladeren niet verdorren. Het water is zóó

{==159==} {>>pagina-aanduiding<<}
heilig, dat alle dingen, die daarin komen, zoo wit worden als de schil, die tusschen de schaal en het wit van een ei ligt, die Skiall genoemd wordt. Van dezen boom valt de daauw op de aarde, die Hunangsfall heet en waarmede de bijen zich voeden. De twee vogels in de Urtharbron heeten zwanen, van welke deze soort van vogels afstamt.




Twee mageren.

(Schets eener partij in een landstad.)

Door Joris Bromminck.

Man hüte sich viel von der Empfindung des Herzens zu reden, indem die Nerven derselben erst an Pferd- und Ochsenherzen demonstrirt werden müsten.



Akesios von k.f.h. marx.
Dit stuk is reeds een bewijs, dat ik mijne blikken niet alleen naar de studenten-wereld zal rigten, maar met een hoed op, en een mooijen zwarten rok aan, pas geschoren, zonder baard of knevels den gewonen menschelijken kring intreed. Een student is een vreemd gedierte voor de vrome burgers en burgeressen eener landstad, met dien verstande evenwel, dat de dieren vastliggen, of in hokken opgesloten zijn, maar de studenten los loopen. Men verwacht iets anders van hem, dan dat hij als elk ander mensch van boven en onder uit zijn broek komt; - wat men verwacht is meestal niets bijzonders, maar bestaat in lange hairen, door 't brandijzer in averegtsche krullen gewrongen; of een paar knevels, die van nabij uit vet en roet bestaan, of in een nieuw pak, waarmede hij er evenwel uitziet als een jeune premier van den nationalen schouwburg, of - in zekere manieren, die beter bij een dronkenmanspartij dan bij

{==160==} {>>pagina-aanduiding<<}
beschaafde vrouwen te pas komen. - En hoewel hij het voorwerp der beschouwing is, verbeelde hij zich niet, te worden aangezien als iets liefs, iets bevalligs, etwas gebildetes; bij de jonge schoonen heeft elke luitenant door zijne épauletten, ieder onderöfficier door montering en strepen verre weg de voorkeur, vooral wanneer de sporen helder rammelen. - Zij beschouwen den student met bijkans hetzelfde gevoel, waarmede de dienstmaagd den beer begluurt en begaapt, die op zijne schouders op straat een leelijken aap vertoont. Vele dametjes houden hem voorts, vooral wanneer zij op een kostschool geweest zijn, waar ze geleerd hebben, haar kopje bij het theedrinken niet om te keeren, maar er het lepeltje op te leggen, voor iemand - de mauvais goût.
Toch is dat oordeel doorgaans verkeerd; want door al zijne dwaasheden schemert iets aangenaams, iets dat nog leelijk is, maar goed, deugdelijk, soms schoon kan worden; even als het een goed voorteeken is, wanneer jonge honden groote pooten en een dikken kop hebben.
Dit alles wist ik nog niet, toen ik op eene partij verzocht werd.
En waar?
Wanneer gij in den donker, of met gesloten oogen uwen vinger op de kaart legt, wijst de top naauwkeurig de plaats aan, waar de geschiedenis voorviel. Ik houd niet van nieuwsgierige menschen, noch van hen, die om 't leven te schilderen, personen voor oogen moeten hebben, en zonder dat hunne verwen vermorsen; er is niets minders onder de schrijvers, dan een portretschilder.

Klokslag half acht begaf ik mij, met mijne zuster aan den arm, naar het huis van onzen gastheer.
Een lange liverijknecht deed de kleine deur van het eene verdieping hooge, en twee vensters breede huis open.
Schoon ik den man niet dadelijk herkende, was mij zijn gezigt niet vreemd. Het was de liverijknecht van a., van b., van c., van d., van e., en van f.; een man door

{==161==} {>>pagina-aanduiding<<}
de gansche familie bij groote gelegenheden gebruikt, en gewis met geen goud te betalen, en wiens kleeding bij het lamplicht zich nog zeer goed voordeed.
- ‘Jus!’ zeide mijne zuster. ‘De man is er; 't zal groot wezen.’
- ‘Zoo?’ antwoordde ik.
- ‘'t Is goed, dat gij gerokt zijt.’
Wij deden onze mantels af, en werden nu in eene kamer binnengelaten, waar reeds een groot gezelschap vergaderd was. Ik had gaarne mijn compliment gemaakt, gelijk dat nog in de landstad gebruikelijk was, maar bevond mij daartoe in de onmogelijkheid; want ik zag niets vóór mij dan ruggen, zwartrokkige mannenen blanke vrouwenruggen, die ons weerhielden, en noodzaakten, om op den drempel te wachten.
- ‘Jus!’ - fluisterde mijne zuster, - ‘'t is zeer gênant.’
- ‘Ja,’ - zeide ik, - ‘maar ik kan ze toch allen geen beentjedraaijen.’
- ‘'t Is zoo vol als bij een executie.’ - zeide een man vóór mij, dien niets bijzonders scheen te kenmerken, dan een groote witte das, en wien ik verder vermoedde zuinig te zijn, dewijl hij, om zijne hoed voor alle drukking vrij te waren, hem op 't hoofd had gehouden.
- ‘Betsy!’ - zeide ik: - ‘ik zal eens ongemerkt zien, of het overal zoo is.’
En op een stoof klimmende, die door het toeval onder mijn bereik was, liet ik mijne oogen over 't gansche gezelschap weiden.
- ‘Zie den student eens!’ - riep eene Jufvrouw, die zeer lang en schraal was, en ieder Medicus de gelegenheid scheen te willen geven, om de beenderen van het bovenlijf, met vel omtrokken, te bestuderen. - ‘Zie den student eens!’ - riep die Jufvrouw, die verder voor zeer geestig doorging. - ‘Hij staat op een stoof, om over den hoed van mijnheer d. te kijken.’
In den omtrek van de Jufvrouw ging een schaterend gelach op, en de Heer d. deed al het mogelijke, om de handen omhoog te krijgen, ten einde het corpus delieti

{==162==} {>>pagina-aanduiding<<}
te verwijderen, ook met gevaar van ondergang en verplettering. - Daar dit echter onder de tegenwoordige omstandigheden tot de onmogelijkheden behoorde, gevoelde de man zich genoodzaakt terug te treden, waarop ik mijne zuster in zijne plaats schoof, en daar er door eenige schikkingen van de onthutste en bijna violetkleurige gastvrouw eenige ruimte gekomen was, kwamen wij in het centrum der partij, waar het volgende gesprek tusschen de blozende gastvrouw en mij ontstond.
- ‘Uwe familie vaart wèl?’
- ‘o Ja, dank u.’
- ‘'t Is mooi weer.’
- ‘Heel mooi weer.’
Zij bragt even haar doek aan den nens, hoewel onnoodig, en vervolgde toen.
- ‘'t Was gisteren zoo goed niet.’
- ‘Neen, want het regende wat.’
- ‘Ik meen omstreeks half vijf.’
- ‘Juist, tot bij zessen.’
- ‘'t Is anders nog al gunstig.’
- ‘Wel zeker.’
En hiermede eindigde 't gesprek.
- ‘Kom eens hier!’ - riep de gastheer, een dikke, gebrilde man van een stevig en gul voorkomen. - ‘Hier zijn sigaren! Worstel er u maar door! Zie zoo! Het studentenleven doet u geen kwaad; gij ziet er goed uit. 't Zijn goede sigaren; wij hebben niets, of 't is puik, puik. Trouwens mijn neef maakt ze zelf. Gij kent hier vast weinig menschen; als men in een vreemde stad logeert, is dat nog al moeijelijk. Ik heb dorst; ik wou, dat het koffijdrinken voorbij was. Wij zullen straks kaart gaan spelen; dan zullen wij lucht krijgen. 't Is nu zeer benaauwd.’
- ‘Amen.’ zeide ik in mijn geest.
- ‘Karel! breng eens een vlammetje!’ - riep de gastheer.
- ‘Mijnheer! ik kan immers er niet door!’ - riep de knecht.
- ‘Ja, maar......’

{==163==} {>>pagina-aanduiding<<}

- ‘Ik zal mij-zelf helpen.’
In dien tijd waren de gasten in twee deelen verdeeld, het vocht en het praecipitaat, of, om minder chemisch te spreken, in mannen en vrouwen, die ieder zich op een hoopje pakten. Onder de dames verhief zich telkens een schel gelach, ofschoon geen enkele wist waarom; hetwelk ik begreep, omdat de oogen koud bleven, terwijl de gezigten zich tot allerlei vreemde grimassen vertrokken.
Een meisje, zoo 't mij voorkwam ongeveer twintig jaren oud, zat van de anderen verwijderd, alsof zij er bij hoorde, en niet bij hoorde.
Het was een allerliefst gezigtje, zonder mooi of regelmatig te zijn. Zwarte, lange krullen omringden haar bleeke, maar zachtvriendelijke trekken; terwijl de bruine en groote oogen iets bijzonder aantrekkelijks en schoons aan de uitdrukking van het geheel gaven.
- ‘Wie is die jonge dame?’ vroeg ik zachtkens aan mijn linker buurman, een jong, blond, winderig officier, die telkens naar zijne schouders keek, zeker om te zien, of de épauletten niet weggevlogen waren.
- ‘Die daar alleen zit? Dat bleeke ding? Dat is de gouvernante maar!’ - antwoordde hij, de schouders ophalende.
- ‘Zij ziet er het liefst uit van allen.’ - zeide ik.
- ‘Heer? vindt ge?’
- ‘Ja.’
- ‘Enfin.’
Ik had den épaulettenman den rug toe gedraaid.
- ‘Gij hebt gelijk.’ - zeide een jong advocaat, zijn arm op den mijnen leggende; en herhaalde nog eens: - ‘Gij hebt gelijk!’ - op een toon, alsof hij wilde zeggen: dat meisje is een engel, en alleen meer waard, dan de rest.
Ik zag hem naauwkeurig aan. Hij was een lang, mager man, zoo mij dacht, van vier- à vijf-en-twintig jaren, met een scherp geteekend, eenigzins zwaarmoedig, pijnlijk gelaat, bruin haar, en helder grijze oogen.
Mijne zuster betsy, die ik onder de vele menschen

{==164==} {>>pagina-aanduiding<<}
uit het oog had verloren, had even als ik de dubbelzinnige houding der arme gouvernante opgemerkt, en de andere ginnegappende dames verlaten, en naast de als weggeschovene plaats genomen, en begon juist een allervriendelijkst gesprek.
- ‘Wat is dat jonge meisje drok met de gouvernante!? - zeide de officier meesmuilende.
- Ja, mijne zuster.’ - antwoordde ik, mij-zelv' beloovende haar 's avonds een dubbelen nachtzoen te geven.
- ‘Uwe zuster!?’ - riep de advocaat, mij in den arm knijpende. - Terwijl hij mij aanzag, meende ik, dat er iets in het grijze oog glinsterde, dat veel van een traan had.
Door de vele gasten en den tabaksdamp begonnen nu de beide lampen, die 't vertrek moesten verlichten, te walmen, hetgeen de arme huisvrouw wederom een hooge kleur aanjoeg, die meende, dat de menschen denken zouden, dat de lampen niet schoon waren.
Het goede mensch zat er ook niet voor haar pleizier; want de ééne schrik was naauwelijks voorbij, of een tweede, even niets beteekenend, volgde. Nu kwelde zij zich over een koffijkopje, waarmede zij bijna de blaauwzijden, voorouderlijke strakke japon eener oude jonge jufvrouw bemorst had; dan weder met de gedachte, dat het zoo warm en benaauwd was - wanneer het angstzweet zich in kleine kraaltjes op haar neus vergaderde. - Tusschenbeide evenwel veranderde een en ander in eene voorbijgaande boosheid op haar man, die (dacht ze) half dol het huis zóó vol had gevraagd, dat de oude jonge jufvrouw de geheele partij morgen met de bespottelijkste kleuren zou ronddragen, en die nu (haar man) terwijl zij er voor op moest draaijen, en van alles de schuld kreeg, op zijn gemak kringetjes van tabaksrook in de hoogte blies, en met zijn linkerhand op zijn rug trommelde.
Arm, vrouwelijk noodlot!
U de zorgen des levens; - ons het sigarenrooken! - U de opvoeding der kinderen; - ons het indutten aan den hoek van den haard! - U het woordvoeren; - ons het stilzwijgen!

{==165==} {>>pagina-aanduiding<<}

De regtvaardigheid heeft mij tot dezen uitroep genoopt, en het was een gevoel van pligt, dat op mijn hart drukte als honderd pond lood.
Eene diepe rust volgde nu eensklaps voor eenige oogenblikken, die veroorzaakt werd door het binnentreden van een jongen heer, die uitnemend gekleed was, en het toch niet scheen: hetgeen, geloof ik, daaraan lag, dat de kunst gelukkiger was geweest in de snede van zijn rok, dan de natuur in de snede van zijn aangezigt.
't Geheel gaf den indruk van een misselijke vereeniging tusschen botheid en zucht om voor een olijken jongen gehouden te worden.
De meisjes dachten zeker, dat hij met den een of anderen sprong zou beginnen; maar toen hij niets anders deed, dan tienmaal herhaald buigen, eerst in 't algemeen, en toen voor ieder in 't bijzonder, zetteden zij het afgebroken, en zeker hoogst gewigtig gesprek vol ijver voort.
De mannen van hunne zijde deden hetzelfde; ik durf echter niet verzekeren, dat hun gesprek de belangrijkheid bezat, die ik bij dat der dames, 't niet hoorende, moest veronderstellen.
Een der heeren begon met de verzekering, dat het aardig gesneeuwd had, hetgeen niemand wilde ontkennen, en een zelfs versterkte, zeggende, dat het zeer aardig gesneeuwd had. - Een door zijne betrekkingen vermoedelijk aanstaand Lid van de Tweede Kamer merkte nu snedig op, dat het er ook wel onder gehageld had.
De eerste, die een Opposant scheen te wezen, sprak dit tegen, en daar het aanstaand Lid zijne stelling, schoon uitgedaagd, niet meende te kunnen doordrijven, zweeg hij eerbiedig stil, met de hand op het hart.
Hoopvol jongman! Waardig aanstaand Lid! Verwàchting des Vaderlands!
Hierop volgde een dispuut over 't leger, waarin de officier zijn gevoelen uitbragt; bijna met niets instemde; zijne handschoenen uittrok, en bezuinigingen aanwees, zoo gemakkelijk te doen, dat ieder kind ze begrijpen kon.

{==166==} {>>pagina-aanduiding<<}

- ‘Als de Minister van oorlog 't maar wist!’ - riep de olijke jongen loos.
- ‘Wij moeten vertrouwen!’ - zeide het aanstaand Lid.
- ‘Vertrouwen, vertrouwen!’ - hernam de Opposant driftig. - ‘De duivel hale het vertrouwen! - Ik houd het, mijnheer!’ - ging hij heftiger voort, zich bijna uitsluitend tot 't Lid keerende: - ‘voor een omslagdoek, waaronder geheime belangen worden binnengesmokkeld. Gelukkig, dat hij thans vol gaten zit. - En die digt bij het vuur zat, heeft zich de handen gewarmd.’
Intusschen had de gastvrouw reeds een poos met haar regter telegraaf op haar man gewerkt, die op de teekenen geen acht sloeg. - ‘Manlief!’ - riep zij eindelijk, na al haar moed bijeenverzameld te hebben, op een vrij luiden toon. Maar manlief hoorde niet; manlief was bezig te redeneren over het voordeelige van de aardappelencultuur.
Daar ik het gehoord had, dat de gastheer aangeroepen was, maakte ik hem er opmerkzaam op; hetgeen ten gevolge had, dat hij zich tot zijne onthutste vrouw begaf, die hem echter lang niet vriendelijk aankeek, en mij daardoor op 't vermoeden bragt, dat ze tusschen vier oogen minder beschroomd moest wezen.
Beschroomde menschen gelijken stille waters met peillooze gronden, en een stil mensch met een helder oog en goedig gezigt, is een zeer gevaarlijk ding, en als ware 't door de natuur-zelve tot diplomaat voorbeschikt. - Zij zijn alligators, die op 't water als oude balken drijven, maar op eens twee tandenrijën vertoonen, tusschen welke een balve wereld verdwijnen zou.
Het gesprek tusschen man en vrouw had ten gevolge, dat de eerste opstond, zijn das regt schoof, driemaal hemde, en een tot allen gerigte aanspraak met een lang gerekt ‘zouden wij?’ begon, en vervolgens, toen dit in zijn oog nog geen effect genoeg deed, eenigzins luider herhaalde, met de woorden: ‘Heeren en dames!’ versterkt en gerecommandeerd......
- ‘Mogen verzoeken!?’......

{==167==} {>>pagina-aanduiding<<}

- ‘Wel zeker!’ - riep de olijke jongen.
- ‘Foei, hoe ondeugend!’ - zeide de lange, geestige jonge jufvrouw, veelbeteekenend pinköogende.
De olijke jongen, die pieter heette, schudde het hoofd met een ontwijkend grimlachje, daarmede te kennen gevende, dat het zóó in zijn aard lag, geestig te zijn, dat hij er eigenlijk onschuldig aan was.
- ‘Mogen verzoeken een kaartje te leggen!?’ - vervolgde de gastheer.
't Gezelschap boog half stilzwijgend, schoon een zeker geprevel, veel met het zachte gegons van eenige bijen overeenkomende, aan moest duiden, dat het gevoel van instemming zelfs, hoezeer zwak, op de ademhalingsörganen werkte.
Pieter was in twee bokkesprongen bij de geestige jonge dame, die hij zeker uit dankbaarheid over het ontvangen compliment zijn arm wilde aanbieden.
Hij kwam echter niet in hare gewenschte nabijheid zonder te trappen op de teenen der gouvernante, die de pijn niet zóó verbijten kou, dat ik het niet bemerkte.
Ik bood het meisje den arm aan, trots het gesmoorde lachje van den officier, en zeide, dat de geestige jongeling het wel hooren moest:
- ‘Mejufvrouw! de schreden van mijnheer zijn minder ligt dan die van een zephyr.’
- ‘Raakte ik u?’ - vroeg hij de gouvernante lomp.
- ‘Kom! kom!’ - zeide de geestige jufvrouw, - ‘hij is ook geen geest.’
- ‘Dat heeft niemand nog ooit gedacht.’ antwoordde de advocaat op een snijdenden toon.
Pieter zeide niets, en haastte zich zijne lieve schoone uit de antichambre te brengen.
De gouvernante zag met een smeekenden blik den advocaat aan, die de schouders ophaalde, en in één oogenblik zoo innig vriendelijk en dweepend uit zijne oogen zag, dat ik hem nu voor smoorlijk verliefd moest aanzien.
Onze voorgangers geleidden ons als van zelf door een togtigen gang, die nog versch gedwijld scheen, om hem

{==168==} {>>pagina-aanduiding<<}
mooijer te maken, en de blaauwe steenen donkerder te doen voorkomen.
Een kamerdeur ging open, en de olijke jongen voerde zijne schrale dame binnen de zaal.
Wat is toch wel eene zaal?
Zij is het heilige der heiligen der Amsterdamsche en klein-Amsterdamsche dames, waarvan de deur, even als die van het kerkhof, alleen bij plegtige gelegenheden opengaat, en die van de overige kamers daardoor onderscheiden is, dat het een grooter hok is, dan de andere hokjes. Ongelukkige Amsterdamsche, die geen zaal heeft! Geen kinderen, geen oppassende, brave kinderen te bezitten; zonder fortuin zich te moeten behelpen; geen paard te houden; geen brom of vigilantie te mogen huren, ja zelfs den Omnibus te moeten vermijden ob res augustas! Dat is zeker hard, maar nogtans te dragen. Geen boomen ooit te zien, nimmer onder de frissche schaduwen van den Haarlemmer-hout te wandelen, nimmer de stadslucht, de ligchaam- en zielverpestende stadslucht in de vrije, ruime natuur uit te blazen; nimmer een opgaan der zon te zien dan in de komedie; ja zelfs het vooruitzigt te missen ooit door het sombere raam naar den voorbijganger, die de modderige gracht of straat langs of doorwandelt, te mogen turen, zonder er belasting voor te betalen, - dat alles is te dragen; maar geen heilige der heiligen, geen zaal te bezitten, om zijn logé van den drempel te doen aanschouwen! - Ach! Neen! Ach!
De zaal nu was behoorlijk door kaarsen en een paar gewone lampen verlicht; de tafeltjes met papiertjes in stede van kaartjes belegd, waarop de namen der personen geschreven stonden, die spelen zouden, of daartoe uitgenoodigd waren.
't Kaartspel! - Beminnelijke uitvinding voor een verdrietigen koning! - Kaartspel! onschuldig wapen der gepensioneerden, waarmede zij de verveling zekerder verdrijven, dan vroeger met hun degen den vijand! - Zoete toevlugt veler oude vrijsters, nu bijbel en bril uit de mode zijn, en de geestelijke taal niet met hare begrippen

{==169==} {>>pagina-aanduiding<<}
strookt! - Zoete toevlugt, die haar liever in de rimpelige en bevende vingers is, dan een poezelig kinderhandje, of de mannelijke vuist van een volwassen zoon, die zijne moeder dubbel lief heeft, nu zij oud en gebrekkig geworden is. - Eenige bezigheid aller lediggangers! - Sluitster der boosaardige tongen, welke als die der slangen alleen uitgestoken worden, om te vergiftigen! niemand heeft u bezongen, niemand de gouden lier met de zilveren snaren aangegrepen, om uwe voortreffelijke grootheid uit te galmen! - Mogt toch de een of andere ongelijkbre, fantastische, classische, moeijelijke schaatsslaande, vrome poëet dit schitterend onderwerp aangrijpen, en ons, joris bromminck, een lofdicht toelierelen uit dankbaarheid voor 't aangegeven denkbeeld! Mogt de een of andere moderne spelonkdichter met hinkenden gang en ontstemd snarentuig, het kaartspel bezingen: als de vorsten hem niet met ridderlinten behangen, zullen hem de volken een standbeeld oprigten van kaartpàpier, en zijn naam zal geprezen worden overal waar ‘l'avarice en plaisir déguisée’ de spellen schudt.
- ‘Mijnheer! als gij gecoupeerd hadt,’ - zeide mijn gastheer, - ‘dan was de manille gevallen; ik speel basta en ponto; geen troeven zijn er meer, en wij winnen het spel; want de ruitenheer is er uit.’
- ‘Het spel is nog niet uit!’ - zeide de heer, die den hoed op het hoofd gehouden had, en mij tot anderen speelgenoot was toegevallen.
Wij haastten ons onze schuld te voldoen.
Waar was nu de gouvernante? - vraagt de lezer.
En waar de advocaat? - vraagt de lezeres.
En waarom - zeg ik - vraagt mevrouw naar den advocaat en mijnheer naar de gouvernante? - Wel, omdat mijnheer mijnheer, en mevrouw mevrouw is.
Niets overtreft ter wereld het redeneren, waardoor men altijd tot zekere hoogte kan komen, terwijl 't vragen duizeligheid zou kunnen veroorzaken. - Ik zou immers kunnen voortgaan, en vragen: waarom is mijnheer een heer? de mevrouw een vrouw?
Daar deze quaestie op velerlei manieren kan beantwoord

{==170==} {>>pagina-aanduiding<<}
worden, naar de verscheiden inzigten des antwoordenden, zeggen wij alleen: omdat mevrouw naar den advocaat, en mijnheer naar de gouvernante vraagt.
Maar - roept eene lezeres ongeduldig - zoo draait men in een cirkel!
Ik wil u het juste milieu niet weigeren.
- ‘Ik pas.’ - riep eene dame.
- ‘Ik vraag,’ - eene andere, en wel: ‘grande indépendance.’

Terwijl ik in een oogenblik rust mijne oogen opsloeg, bemerkte ik, dat de gouvernante en de advocaat, met drie anderen, aan een bostontafeltje gezeten waren, en hoewel geen enkele blik of gebaar iets van eene heimelijke verstandhouding verried, ontging mij eene zachte wisseling van gevoelen niet; ik had den sleutel, om het betooverde slot te ontsluiten, en alle kamers stonden voor mij open.
- ‘Mejuffer!’ - riep mevrouw.
Het arme meisje, dat juist een mooi spel in de handen kreeg, het eerste van den ganschen avond, stond op, en vroeg mevrouw, wat zij verlangde.
- ‘Ik heb, geloof ik, mijn zakdoek in de voorkamer vergeten, zoudt gij zoo goed zijn?......
- Ik zal uw spel zoo lang overnemen.’ - zeide de magere.
- ‘Gij hebt mijne fortuin in handen.’ - zeide het goede kind vriendelijk.
- ‘Ik deed bij mij de weddingschap, dat de zetschipper òf te hoog òf te laag vragen, òf 't spel verknoeijen zou.’
- ‘Gij hebt niet goed gespeeld, het spel was in uwe hand. Zie eens op het kaartje!’
De advocaat werd zoo rood als bloed.
Toen de gouvernante mevrouw den vergeten zakdoek gegeven had, en tot het tafeltje teruggekeerd was, vroeg zij: - ‘Hoe is het gegaan?’
- ‘Niet goed.’ - antwoordde de jonge man, op nieuw kleurende. - ‘Ik heb het verspeeld.’

{==171==} {>>pagina-aanduiding<<}

- ‘Of partij speelde te goed.’ - hernam zij vriendelijk.
- ‘Ongelukkig in 't spel; gelukkig ......’ - zeide de geestige kwant, spottende.
- ‘'t Huisje is bijna te huur.’ - viel hem de jonge jufvrouw in de rede.
Jonge meisjes! Wanneer gij iemand beproeven wilt, zoo geef hem uwe kaarten in handen. Is hij onhandig, dan is het een goed teeken! - Dit, en parenthèse! De gouvernante betaalde, maar met de zekerheid: een spel verloren; een hart gewonnen!.....
- ‘Mijnheer schijnt wat afgetrokken te zijn!’ - zeide mijn partner lagchend; ziende, dat ik mijn kaarten niet had opgenomen.
- ‘Ja, van 't spel.’ - antwoordde ik.
- ‘Hoe meent ge?’ - vroeg de man van den hoed.
- ‘Niet omtrent 't gezelschap.’
- ‘Wat doet ge?’
- ‘Ik?’
Gelukkig werd van een anderen kant het sein gegeven om te vereffenen, en de Heer d. wierp, met eene edele zelfverloochening, de vischjes door elkander, waarbij mijn partner en ik zeer wèl voeren, daar mijne onöplettendheid grooter nadeel had toegebragt dan de kwade kaarten.
Nu begon elk het alle spelen besluitende vraagpartijtje.
- ‘Hoe hebt ge 't gemaakt?’
- ‘Zeker gelukkig?’
- ‘Wie was de cresus?’
- ‘Waart gij de baas?’
Allen vragen, die aardigheden voorstellen, ten publieken gebruike, gelijk de voetkrabbers; aldus notie hebbende van die geestigheid, zal de lezer-zelf wel weten, hoe de loci communes zijn. Evenwel de toon maakt de muzijk, en 't verschilt veel, hoe 't gezegd wordt. Bij voorbeeld, met een fijn grimlachje of met een spotachtigen blik; met een ernstig lang gezigt, of onachtzaam, of ook als men uit zedigheid er de waarde van verbergen wil. -
{==172==} {>>pagina-aanduiding<<}
Maar 't laatste is glad verkeerd; 't is of men een gebouw sloopt, om het uitzigt te krijgen op een mesthoop.

Wij kwamen nu in de groote zaal, een frissche groote kamer, waar 't aantal gasten 't inderdaad niet al te benaauwd had, en die anders tot magazijn diende.
De tafel was met koude spijzen bedekt, en met een groote menigte fraaijigheden; mooi van kleur, maar slecht, om in te nemen: even als de apothekers-drankjes.
Toen allen gezeten waren, liet ik mijne oogen rondgaan, en vond mij nagenoeg door dezelfde personen omringd, die ik reeds had waargenomen.
De officier, de witte das, de violette gastvrouw, de advocaat, noch de gouvernante ontbraken, en zelfs de geestige kwant was met zijne magere dame digt genoeg bij mij gezeten, dat ik naar hen kon luisteren. Zij spraken luid genoeg.
Niemand verbergt ook zijn licht tegenwoordig meer onder eene koornmaat.
Het toeval plaatste mij voorts aan de eene zijde naast eene oude dame, aan de andere naast eene jonge jufvrouw, die een zeer breede neus had, als van een paard, en zeker daarom niet sprak of antwoordde, maar van tijd tot tijd met veel geluk grinnikte.
Toen ik haar een dier nietigheden zeide, door de heeren voor de dames uitgevonden, en waarmede 't gesprek gevuld wordt als een blaas met wind, begon zij eensklaps te grinneken, even als een ros, dat zijn kameraad in de verte hoort naderen, of den stal riekt.
Ik meende, dat zij niesde, en zeide: - ‘Wel bekome 't u.’
Maar de dame met de paardenneus antwoordde slechts met 't zelfde geluid, dat in eene mengeling van lagchen, inhouden, en proesten bestond.
Ieder zag op, en toen zij bemerkte, dat ieder opzag, wees zij proestend op mij.
Ik voelde mij dood onschuldig, en gaf dit zeker, door 't een of ander teeken, te kennen. Toen stond vriend

{==173==} {>>pagina-aanduiding<<}
pieter op, en zeide: - ‘ik weet niets van een verstandhouding tusschen de Jufvrouw en Mijnheer, (gelach) ik verklaar Mijnheer zoo onschuldig aan het niezen der Jufvrouw, als aan mijn neus.’ - (Algemeen geschater van allen, die geen defect aan hun neus hadden.)
Toen allen tot rust waren gekomen, verzocht ik het woord, en bedankte den jongeling voor zijne interventie, zoo wel uit mijn naam, als uit die der Jufvrouw, er bijvoegende, dat ik mij hoogst gelukkig rekende, hem gelegenheid te hebben gegeven, om een nieuw bewijs te toonen van zijn geestig talent.
- ‘Mijnheer!’ - zeide hij, - ‘ik vind het slot uwer aanmerking niet zeer vleijend, en wat ik zeide, had niets bijzonders, noch eenige bedoeling, en ik verzoek u vriendelijk, dat gij retracteert!’
Ik hoorde 't scherpe, fijne lachje van den advocaat.
- ‘Gaarne doe ik dat,’ - hernam ik, ‘en verklaar dus, dat gij nog geen bewijs van uw geestig talent gegeven hebt.’
De magere dame zag mij aan met den blik eener kat, als de hond haar dreigt te bespringen; de boosaardigheid was er zoo duidelijk in te lezen, en de gelaatstrekken vouwden er zich zoo gemakkelijk naar, dat het mij voorkwam, alsof deze hartstogt zich niet voor 't eerst op haar gelaat vertoonde. Misschien - zoo als de meeste geneesheeren een praedilectie-recept hebben, dat ze in alle moeijelijke en dringende gevallen toedienen, - had de jufvrouw dit gezigt als een huwelijks-recept voor haren aanstaanden echtgenoot bestemd.
De advocaat was stil geworden. Zijne oogen waren òf op zijne buurjuffer, òf op 't zelden aangeroerde bord gerigt, méér op de eerste, dan op 't laatste. Hij keuvelde vertrouwelijk door, en werd, naar 't scheen, even vertrouwelijk door de gouvernante beantwoord, die hem nu en dan met het groote bruine oog aanstaarde, waarin zulk eene aantrekkelijke uitdrukking lag; eene mengeling van droefheid en liefde.
De advocaat legde de vork neder, en stak den regter wijsvinger omhoog, plooide de wenkbraauwen in dwarsche

{==174==} {>>pagina-aanduiding<<}
rimpels, en maakte met de linkerhand eene wegschuivende beweging, waaruit ik de volgende woorden opmaakte: - ‘Heb geen vrees. Eerlang zal ik immers krachtig handelen; de rest tel ik niet.’
Zij antwoordde, omhoog ziende, en met een pijnlijken grimlach, die beteekende: - ‘Dan wordt mij gewis de beker weder van de lippen weggenomen.’ - De advocaat fronste toen het voorhoofd, en zag haar eenigzins bestraffende aan, en rigtte toen ook de oogen omhoog, niet bitter, maar vertrouwende en krachtig.
- ‘Foei!’ - zeide hij gewis, - ‘gij moet op hierboven vertrouwen.’
Zij vouwde toen de handen, en pantomime en gesprek hielden op.
Mijne oude jufvrouw, met welke ik reeds van vroeger vertrouwd was, had zich middelerwijl bezig gehouden, de tegenwoordige en haar omringende gasten van hunne kwade zijde te beschouwen, en trachtte mij in die medelijdende beschouwing te doen deelen.
- ‘De heer van den hoed,’ - zeide ze, - ‘is ook geen beste, en dom als een eend; en de man heeft zoo veel pretenties, dat het een goed Christenmensch ergert. En waar komt het van daan? - omdat hij geld, veel geld heeft.’
- ‘Geërfd?’
- ‘Zijn vader sloeg een dubbel bankroet, en onze heer vond die negotie zoo voordeelig, dat hij voor een derde zorgde.’
- ‘En nu is hij rijk?’
- ‘Zeer rijk, - maar wat baat het zonder verstand?’
- ‘Zeker niet veel.’
- ‘Men behoeft zijn gezigt maar te zien; ik heb mij veel met de physionomiekunde opgehouden, en zelden heeft ze mij bedrogen.’
- ‘Lavater......’
- ‘Is goed voor beginnenden, als een soort van handleiding; maar 't is 't regte niet; - de ondervinding is hier de eenige leermeesteres.’
- ‘Wat oordeelt gij van den advocaat?’

{==175==} {>>pagina-aanduiding<<}

- ‘Dat gezigt trekt aan en stoot af. Er ligt iets vreemds in het oog, zoodat men omtrent de uitdrukking twijfelt; maar volgens de scherpe trekken zoude ik zeggen, dat hij vatbaar is voor liefde.’
Onwillekeurig keek ik de spreekster aan, om te zien, of ik die scherpe trekken ook bij haar kon bespeuren.
- ‘Die physionomiekunde is toch eene belangrijke en nuttige wetenschap,’ - zeide ik tot de jufvrouw met den paardenneus.
- ‘Hi, hi, hi!’ - antwoordde die dame.
Een der gasten nam nu zijn glas op, en verzocht, dat men alle glazen mogt vullen, en zeide vervolgens, dat hij verschooning vroeg voor zijne vrijmoedigheid, maar niet nalaten kon, om - en dus voorstelde, het gevulde glas te ledigen op - 't geen door al de Heeren toegejuichd werd, terwijl de meeste Dames hunne lippen met wijn bevochtigden, zonder te drinken.
Toen volgden eenige oogenblikken rust, en niemand had den moed om te spreken; zelfs de aanstaande kandidaat voor de Kamer niet.
De vrouwen echter begonnen weder te fluisteren, waarbij zich méér en méér ook basstemmen voegden.
- ‘Kent gij den man, die zulke vreemde grimassen maakt?’
- ‘Neen, mevrouw.’
- ‘Hij is een oud chirurg met groote praktijk; ook getrouwd, en een groot vriend van de dame met den mooijen hals, die over hem zit.’
- ‘Ah!’ - zeide ik, om eenig geluid te geven.
- ‘Beschouw zijn gezigt eens!’ - zeide zij.
Ik zag met schijnbare opmerkzaamheid toe, en vond, dat 't heel moeijelijk zou wezen, als men naast den ouden chirurg een aap plaatste, dan te zeggen, wie van beiden de aap was.
Ik verzekerde haar, dat zijn voorkomen schrander was.
- ‘'t Verwondert mij, dat gij dwaalt.’ - hernam de oude dame.
- ‘Is hij dan niet schrander?’
- ‘Alles is hij verschuldigd aan compliment en intrigue:

{==176==} {>>pagina-aanduiding<<}
dat staat ook duidelijk op zijn neus. Als hij de kamer van een patiënt inkomt, steekt hij eerst zijn hoofd tusschen deur en deurpost, en stamelt altijd lagchend: - “Mag ik wel?” - Dan raadt hij den ouden zwelger, om zich te versterken, of vraagt de grijze coquette om het lieve polsje te voelen.’
- ‘Nu wenschte ik wel eens te weten,’ - zeide ik, - ‘wat ge van mijn neus denkt?’
Dat scheen mijne buurdame niet te bevallen, ten minste, ik had nog alleen het geluk een ontwijkend antwoord te krijgen; zoodat de bron van hare welsprekendheid in eens scheen opgedroogd.
De tijd was intusschen verloopen, en tot mijn genoegen zag ik het sein van den aftogt geven door eenige oudere dames, die te voren reeds twee- à driemaal half waren opgestaan, om weder te gaan zitten, daarmede willende aanduiden, dat zij oordeelden, dat het tijd was om te scheiden.
De Heer van den hoed vond dezen, mijne buurjuffer haar spraak, en ik mijne zuster terug.
De advocaat stond met de gouvernante achter een hoopje verscholen.
- ‘Vaarwel!’ - zeide hij.
Ik vatte ongemerkt haar hand, en zij, meenende dat het die van den advocaat was, drukte haar zachtkens, en antwoordde: - ‘Vaarwel!’ - op een allerliefsten toon.
De advocaat was tevreden, dat zij hem zoo lief vaarwel had gewenscht; zij, dat hij zoo vrij was geweest, om haar ongemerkt de hand te geven, en ik - daarom.

Een half jaar later zat ik bij mijn Academievriend zacharias, dien ge misschien (⋆) wel kent.
Een regt pleizierig oogenblik voor mij en elken dorpeling was aangebroken. De schel was overgegaan, en in

{==177==} {>>pagina-aanduiding<<}
het spionnetje had ik de meid gezien, die de Haarlemmer courant bragt.
Ik voor mij lees die liever, dan eene andere, wijl zij van niemand kwaad spreekt, en de wereld zijn wereldschen gang laat gaan, zonder er warm of koud bij te worden.
Ik sloeg de courant op, en weldra rustte mijn oog op eene advertentie.
Ik lachtte en stampte te gelijk met den voet.
- ‘Dat is een leelijke lach,’ - sprak mijn vriend opziende: - ‘daar zit iets in, daar ik niet van houd.’
Ik vertelde hem de historie, en liet hem toen lezen:

Getrouwd: b......, Advocaat

en

Mejonkvrouwe d......

of - voor mijne lezers verstaanbaarder: - de magere Advocaat en de magere Jufvrouw.
Zacharias riep uit: - ‘Die arme gouvernante!’
Van den handdruk had ik hem niets gezegd, maar alleen op de gedachte er aan, was mij de hand koud geworden als ijs.

De last der vermaardheid.

Robertson, de vermaarde goochelaar en luchtreiziger, heeft in de twee octavo-deelen zijner Gedenkschriften vele, maar toch niet al de avonturen verhaald, die hij gehad heeft. Zoo doet hij wel verslag van de vermakelijke physische en optische voorstellingen met zulk een goeden uitslag in 1810 te Brussel gegeven, maar hij voegt er het verhaal niet bij van een geval, waarin hij - om eens een tooneelterm van de Ouden te bezigen - zoo niet de deus dan toch de machina was.
Op de dagen, waarop hij het publiek niet in den kleinen schouwburg van het Park verzamelde, om het door wonderen van fantasmagorie en onbegrijpelijk schijnende goochelkunsten te verbazen, at hij gewoonlijk in een der drokste logementen. Daar vond hij er een welbehagen in, de gasten der table d'hóte met de buitenge-
{==178==} {>>pagina-aanduiding<<}
meene lotgevallen van zijn kunstenaarsleven bekend te màken, te spreken van 't gevaar, dat hij in Zwitserland geloopen had, waar de boeren hem voor een toovenaar gehouden en in een oven geworpen hadden; van 't geen hem in de luchtgewesten was overgekomen, wanneer hij die met den luchtbol doorreisde; van de velerlei liefdeshistoriën, die hij aan zijne talenten had te danken gehad; van de menigte hooge personen en beroemde mannen, die te Parijs hunne Salons voor hem openden en hem zelfs met hunne vriendschap en vertrouwden omgang vereerden. Als hij de waarheid niet versierde of overdreef, vergat cambacérès, om met hem, robertson, een praatje te houden, niet zelden den afstand, dien hij als aarts-kanselier des rijks gewoon was in acht te nemen; kende de Heer de talleyrand geen grooter genoegen, dan een uurtje met den beroemden physicus te goochelen en te snappen; verlangde marie louize dagelijks een bezoek te ontvangen van den toovenaar, aan wien de fantasmagorie zoo vele verbeteringen was verschuldigd, en sprak zijne Majesteit, de Keizer en Koning, zelf allergemeenzaamst met hem, ja verwaardigde deze zich dikwerf hem in de ooren te knijpen; een blijk van genegenheid en vertrouwelijkheid, dat hij slechts aan twee of drie zijner meest geliefde gunstelingen te beurt liet vallen.
Maar robertson erkende rondborstig, boven alle prinsen en monarchen aan het gezelschap van kunstöefenaars en schrijvers de voorkeur te geven. Eenmaal 's weeks at hij geregeld met lebrun, den dichter van den Vengeur; andrieux achtte het niet beneden zich, hem nopens zijne lessen in het Collegie van Frankrijk te raadplegen; delille las hem zijne verzen voor; arnauld gaf hem steeds den voorsmaak van zijne epigrammen; de jouy, die keizer der kritiek, was méér dan één zijner geestige feuilletons aan hem verschuldigd; chénier, eindelijk, kon zonder hem niet leven; als er twee dagen voorbij waren gegaan zonder dat hij robertson gezien had, snelde hij naar hem toe, en omarmde hem, en kon dan bijkans niet besluiten, zulk een geliefden vriend weder vaarwel te zeggen.
- ‘Als dat het geval is,’ - viel de logementhouder den zich beroemenden spreker in de rede, - ‘dan staat mijnheer een groot genoegen te wachten: want zoo even is de Heer chénier te Brussel aangekomen, en hij heeft hier zijn intrek genomen.’
- ‘Marie joseph chénier?!’ - riep robertson uit met een zoo luidruchtige vreugde, dat een achterdoch-
{==179==} {>>pagina-aanduiding<<}
tig menschenkenner misschien gevraagd zou hebben, of zij eenige verlegenheid verbergen moest.
- ‘Dezelfde! Hij heeft in mijn boek eigenhandig zijn naam ingeschreven. Ik had ook reeds den naam op het adres van zijn koffer gelezen, met een groote m er voor. Gij, Mijnheer robertson! kent zeker de handteekening wel van uwen vriend?’
- ‘Hij is het!’ - hernam robertson in het boek ziende; - ‘er is geen twijfel aan. Morgen ochtend maak ik hem dadelijk mijne opwachting.’
- ‘Morgen ochtend? Tot morgen wachten om een boezemvriend te verwelkomen?’
- ‘Ja... maar, kort vóór mijn vertrek hebben we een kleinen twist gehad.’
- ‘Een twist met den schrijver van karel IX, van fénélon, van caïus gracchus!’ - riep een jong mensch uit, dat aanspraak op letterkundige kennis maakte. - ‘Och als ik zoo gelukkig was, zulk een vriend te hebben, zou ik hem reeds aan mijn hart hebben gedrukt, en voor hetgeen hij aan mij misdaan mogt hebben, vergiffenis hebben gevraagd, in plaats van er hem om te mijden.’
- ‘Dat zijn edele gevoelens, die ik volkomen goedkeur, Mijnheer! Welnu, ik zal ze volgen; ik ga onverwijld naar mijn beroemden vriend.’
- ‘En wij, mijne Heeren!’ - vervolgde de letterkundige enthusiast, - ‘zouden wij in Brussel een der grootste dichters van onzen tijd bezitten, zonder hem eere te bewijzen? Gisteren nog hebben wij de uitvoering van een treurspel van chénier toegejuicht, en heden zou chénier-zelf geen teeken van onze bewondering ontvangen? Dit mag niet zijn! Chénier moet het weten, welk een prijs wij op hem stellen! Wij moeten hem eene serenade geven.’
- ‘Ja! ja! wij moeten hem eene serenade geven! Dat moeten wij doen!’ - zoo riep men van alle kanten. - ‘Eene serenade! eene serenade!’
Oogenblikkelijk beijverde zich iedereen om het muzijkale feest tot stand te brengen. Robertson werd gedwongen aan de serenade deel te nemen, en aan hem droeg men op de aanspraak te doen, om den dichter zijne talrijke Brusselsche bewonderaars voor te stellen. Robertson wilde deze eer van de hand wijzen, die, zeide hij, met volle regt aan een ingezeten der stad behoorde; maar men gaf aan die beleefde naauwgezetheid geen gehoor, en sleepte hem mede.
Om een regt begrip van de zaak te hebben, moet men

{==180==} {>>pagina-aanduiding<<}
weten, dat de Belgen de grootste serenadegevers zijn van den aardbodem. Zelfs de Spanjaarden maken van zulke nachtconcerten spaarzaam gebruik, in vergelijking met hen. Er is maar weinig, dat hun geene stof tot eene serenade geeft. Gaat er iemand op reis: - eene serenade. Komt er iemand aan: - eene serenade. Trouwt er een paar: - eene serenade. Wordt er een kind geboren, of een verjaardag gevierd: - eene serenade; eene serenade met haren contrebas, hare drie violen, hare fluit, hare klarinet, haar basson en haar violoncel. In alle stilte nadert het geïmproviseerde muzijkkorps omstreeks negen ure des avonds en schaart zich onder het venster van dengeen voor wien 't eerbewijs bestemd is. - Een! twee! drie! - de orkestmeester, met den strijkstok gewapend, strekt zijn arm uit, en al de instrumenten barsten eensklaps los. Op dat harmonisch geweld schiet het volk toe, de vensters in de buurt gaan open en worden met hoofden van nieuwsgierigen gevuld; men klapt in de handen, men roept hoezee! en alles eindigt doorgaans met eene aanspraak van den dankbaren geserenadeerde, die hij dikwerf in zijn nachtjapon, met de slaapmuts op, boven uit het venster doet, terwijl hij met de eene hand zijn japon digt houdt, met de andere zwaait en gebaren maakt, of ook wel zich eene traan uit de oogen wischt.
Terwijl men ijverde om de serenade voor den dichter chénier bijeen te zoeken, had deze zijne laarzen uitgetrokken en vuur in zijne kamer doen aanleggen, want het najaar deed reeds zijne koude gevoelen, en hij begon zich nu van zijne reiskleederen te ontdoen, om eene wijde en warme huisjas aan te trekken. Alvorens had hij reeds bevel gegeven, om een avond-eten op zijne kamer aan te regten. In de houding en gedragingen van den kleinen, zoo het scheen vijftigjarigen man was duidelijk veel behagelijkheid te onderkennen, als van iemand, die aan een gevaar, of eene kwellende moeijelijkheid ontkomen is. Hij ademde met onbeklemde borst, breidde zich gemakkelijk in een leuningstoel uit, en verheugde zich inwendig in den voorsmaak van het bestelde souper. Rust en eetlust, welke hij, door eenige onaangename oorzaak, langen tijd had moeten missen, waren eindelijk bij hem teruggekeerd, dit zag men uit alles.
Evenwel keerde ook iets van zijne beklemdheid terug, toen hij opmerkte dat de logementhouder in eigen persoon, met het servet onder den arm, hem zijn souper boven bragt, in plaats van die zorg, als gewoonlijk, aan een knecht over te laten.

{==181==} {>>pagina-aanduiding<<}

En dan lag er in de manieren van dien man, in de wijs, waarop hij glimlachte en meesmuilde, in zijne onderdanige dienstvaardigheid, iets geheimzinnigs dat elk oogenblik op het punt scheen om zich te verraden. De kastelein scheen daarenboven met opzet gedurig den naam van zijnen gast te herhalen en te pas te brengen, en juist die naam deed, blijkbaar, de zenuwen van den reiziger pijnlijk aan.
- ‘Verlangde Mijnheer chénier niets verders? Was alles naar Mijnheer chéniers genoegen? Had Mijnheer chénier ook nog eenige orders te geven! Hoe had Mijnheer chénier het hoentje gesmaakt?’
De man, die het voorwerp was van deze overmatige dienstvaardigheid, volgde met ongeruste blikken de bewegingen van den kastelein, want in die vergedrevene beleefdheid meende hij bespotting te zien doorstralen. Hij was nog bezig over de oplossing van dit raadsel na te peinzen, en dat gepeins was voor hem niet zonder pijnlijke herinneringen, toen de serenade, als met een donder-knal, die alles deed daveren, haar eerste vreugdgeschal eensklaps wijd en zijd weergalmen deed.
De Heer chénier liet van schrik zijn vork vallen, en zijn gelaat werd doodsbleek, vooral toen de kastelein uitriep:
- ‘Zulk een ontvangst was Mijnheer chénier toch niet wachtende!?’
- ‘Maar hoe kan men te Brussel weten, dat ik er aangekomen ben?’
- ‘Door een uwer vrienden, die u herkend heeft.’
- ‘Die razende! die moordenaar!’ riep de reiziger uit, ‘ik verliet Parijs om hem te ontvlugten, en hij vervolgt mij tot hier, hij stelt mij aan zulk een opzien bloot! zulk een charivari! wat heb ik dien man dan toch gedaan?’
- ‘Mijnheer chénier gelieve er zich niet over te vertoornen,’ - hernam nederig de kastelein, die zich mede beroemde een liefhebber van de fraaije letteren te zijn: - ‘men kent zijne waarde te Brussel zoo wèl als te Parijs. Onmogelijk konden wij het incognito van eenen man als de Heer chénier blijven eerbiedigen.’
Die woorden, in plaats van den toorn en de koortsachtige onrust van den held van het feest te stillen, schenen integendeel hem nog meer te verbitteren. Middelerwijl werkte de serenade onafgebroken voort. Hielden de muzikanten een oogenblik op, dan hief de menigte een geschreeuw aan, waarin de vreemdeling duizendwerf zijn naam onderscheidde:

{==182==} {>>pagina-aanduiding<<}

Chénier! chénier! chénier!
- ‘Na zulk een éclat kan ik niet langer terugdeinzen,’ - mompelde hij bij zich zelven - ‘ik moet mij aan mijn lot onderwerpen.
Hij stond op, deed zijn koffer open en nam er met bevende hand een paar pistolen uit, die hij op den schoorsteenmantel nederlegde. De kastelein, dit ziende, sloop de kamer uit en maakte zich uit de voeten, buiten zich-zelven van verbazing, iemand zoo boos over eene serenade te zien.
Op de straat zeide eindelijk de jonge letterkundige, die de eerste aanlegger van de serenade geweest was: ‘Nu zal toch zeker de Heer chénier op het balkon verschijnen, om zich te vertoonen, ons aan te spreken en ons te bedanken?’
- ‘Daar twijfel ik niet aan,’ - antwoordde de physicus, die te vergeefs getracht had zich naar het minst verlichte gedeelte van het plein terug te trekken. - ‘Men moest hem roepen!’
- ‘Regt zoo! regt zoo! chénier! chénier!’ riep de menigte. ‘Kom buiten! vertoon u, leve chénier! chénier!’
- ‘Bravo! Een krans, waar is een krans!? wij moeten hem een krans aanbieden!’ riep een der stemmen uit den hoop.
De Belgen hebben voor het aanbieden van kransen aan kunstenaren dezelfde drift, als voor het serenadegeven. Het voorstel werd derhalve met verrukking aangehoord en goedgekeurd. In een oogenblik waren er kransen in menigte.
‘Daar het schijnt, dat hij weigert aan ons verlangen te beantwoorden; daar hij zich niet laat zien, moet gij naar boven gaan’ - zeî de geen die den voorslag tot het bekransen gedaan had - ‘gij moet uwen vriend nopen aan het venster te komen; - ik zal u volgen, en als hij er voor staat, zal ik hem behendig de krans op het hoofd zetten.
Robertson moest, willens of niet, gehoorzamen.
Beide klommen den trap op en klopten zachtkens aan de kamerdeur. Chénier zelf deed hun open.
- ‘Ik weet,’ zeide hij, ‘waarom gij komt, en ik weet ook wie u zendt. Welnu, ik ben bereid om te doen wat gij wilt; gunt mij slechts den tijd, dat ik mij aankleed.’
- ‘Dat is volstrekt onnoodig, men wacht u met te veel ongeduld om op uwe kleeding te letten; - wie zou dat ook durven doen bij een reiziger als gij?’
- ‘Maar wie heeft u dan toch van mijne aankomst

{==183==} {>>pagina-aanduiding<<}
kunnen verwittigen? Wien heb ik die vervolging te wijten?’
- ‘Hoe nederig! vervolging te noemen een eerbewijs, met zooveel regt door u verdiend! Maar het is hier uw vriend, de heer robertson, die uw handteekening herkend heeft.’
- ‘Robertson? mijn vriend? Ik heb noòit eenen robertson gekend! Ik heb nooit van eenen robertson hooren spreken!’
- ‘Wel ik ben het!’ zeî hier de luchtreiziger, die, uit zijne wanhoop stoutheid scheppende, zich in de armen van den reiziger wierp.
- ‘Maar ik ken u niet, Mijnheer!’
- ‘O vergeef hem, op dezen plegtigen dag, wat hij tegen u misdaan mag hebben! Hij erkent het, hij heeft er berouw van,’ - voegde de jonge lettervriend er bij - ‘straf er hem niet langer voor, door te veinzen dat gij hem niet herkent!’
- ‘Als ik niet reeds volslagen gek ben,’ - brulde de tot het uiterste punt van woede verbitterde man - ‘zult gij heden mij nog het laatste overschot van mijn verstand doen verliezen!’
Chénier! chénier! bulkten duizend stemmen onder het venster.
Bleek en magteloos zeeg hij weder in zijn armstoel.
- ‘Het is dan moord en doodslag, die men wil! Ik dacht met één mensch te doen te hebben, en ziedaar een geheel volk, dat mijn hoofd verlangt!’ sprak hij met een wanhopenden lach.
- ‘Ja! ja het is uw hoofd, dat men hebben wil,’ - antwoordde de jonge Belg, die zich in den zin der uitdrukking vergiste - ‘geef 't hun prijs; weiger 't hun niet langer!’
- ‘Mijn hoofd geven! mijn hoofd geven!’ herhaalde de ongelukkige, die zich als in een benaauwden droom heen en weder wierp en niets van de zaak begreep.
In een oogwenk had de jonge sterke man het venster open, en den reiziger, zijn afgod, er voor geplaatst. Deze dacht niet anders, dan dat men hem aan het volk ter prooi wilde geven. Met al zijne kracht hield hij zich aan het ijzeren hekwerk vast. Maar zoodra men hem zag, hief de ontzettend aangegroeide menigte, door de onderstelde nederigheid des dichters en de volharding, waarmede hij eene zoo pligtmatige eerbetooning afwees, tot nog grootere geestdrift aangevuurd, een vivat-geroep aan, dat in staat geweest zou zijn, een aan het gebulder van gansche batterijen gewoon artillerist het gehoor te

{==184==} {>>pagina-aanduiding<<}
doen verliezen. Op hetzelfde oogenblik voelde het voorwerp van al dit geweld, dat men hem iets kouds op het hoofd zette.
Eindelijk gelukte het hem zich los te worstelen, en, terwijl robertson wegsloop, ook diens medgezel buiten de deur te krijgen, die hij achter den kransenbrenger op het nachtslot deed; - daarna sloot hij het venster, trok de gordijnen digt, en wierp zich, uitgeput van vermoeidheid en aandoening, op zijn bed. Terwijl hij dit deed, viel het koude ding van zijn hoofd voor zijne voeten.
- ‘Een krans! een krans!’ Het was inderdaad, zoo als hij gezegd had, om er gek van te worden.
Terwijl hij, roerloos van verbazing, op zijn bed lag, en meende door een dier angstige, door de nachtmerrie verwekte droomen gefolterd te worden, waarin het ware en valsche zich op de grilligste wijze onder een vermengt, hoorde hij plotseling weder gestommel, gemompel en geschuivel op den trap. Weldra werd dit geluid duidelijker hoorbaar en kwam nader bij. Men stond stil voor de deur zijner kamer, men scheen te raadplegen, eindelijk klopte men aan en toen er geen antwoord volgde, nog eens, en eene stem riep door het sleutelgat. (⋆)
- ‘Mijnheer chénier, doe open! Verzet u niet langer! Blijf geen incognito houden, dat niet te bewaren is! Uw vriend robertson, de vermaarde physicus, bidt er u om. Wij allen bidden u!’....
- ‘Ik ken u niet! ik ken geen robertson! ik ken geen physicus! Zal er aan het gebazel dan geen einde komen? wat wilt gij toch van mij?’
- ‘Dat gij ons het genoegen doet, een klein feestmaal, in der ijl tot uwe eer gereed gemaakt, met uw bijzijn te vereeren.’
- ‘Een feestmaal, voor mij! waarom dat? Ik ken u niet, en gij kent mij niet!’
- ‘Wat zijn die groote dichters toch dwarskoppen!’ - zeide een der belegeraars. - ‘Heeft men ooit zulk een hardnekkigheid gezien! Nu, als hij niet goedschiks wil, moeten wij, tot zijn eigen best, geweld gebruiken. Men is ook eens ten aanzien van jean jacques rousseau tot zulk een uiterste moeten komen, en de groote man was er naderhand regt mede in zijn schik. Kom aan dan! Laten wij zien, wat we doen kunnen!’
Met deze woorden zette hij zijn rug tegen de deur, boog zijne knieën, strekte zich toen met alle krachten

{==185==} {>>pagina-aanduiding<<}
uit, en - het slot bezweek en de deur vloog met geweld naar binnen open. Tuimelend stoof de forsche deurbestormer haar na, greep den verschrikten reiziger in zijne armen en droeg hem in triumf, aan het hoofd zijner juichende vrienden, naar beneden. Vijf minuten later zat de vreemdeling in een eerestoel, aan het hoogste gedeelte van eene wel voorziene tafel. Vruchteloos verzette hij zich op nieuw, vruchteloos bad hij, dat men ten minste hem tijd mogt laten, om zijn nachtjapon met een voegzaam kleed te verwisselen; alles vergeefs: hij was krijgsgevangen en moest blijven. Tegen wil en dank moest hij aan een heerlijk souper deel nemen.
De physicus en luchtreiziger robertson, dien men aan de regterhand van den held van 't feest geplaatst had, was misschien de eenige der gasten, die aan de uitgelezen geregten geen eer bewees. hij was gansch niet op zijn gemak; vruchteloos wenkte hij de overigen toe, zoo dikwerf chénier zijn gemeenzame toespraak met verbazing ontving: algemeen won het denkbeeld veld, dat hij den beroemden man veel minder kende dan hij gezegd had, en dat er vooral van zijn voorgewende boezemvriendschap met dien dichter wel het grootste gedeelte was af te tarren. Beschaamd als ieder logenaar, die, op de daad betrapt, het getimmerte van onwaarheden, dat hij als eerezuil beklommen had, onder zijne voeten voelt instorten, zou hij met vreugde, wie weet hoe veel hebben gegeven, om honderd uren ver van Brussel te zijn. Maar hij moest blijven en ten minste bij een slecht spel een goed gelaat vertoonen.
Eindelijk kwam het nageregt en een der gasten stond op, en trok een papier uit zijn zak, en stelde uit hetzelve den volgenden toast in:
- Aan chénier, den grooten dichter! den beroemden tooneelschrijver, wiens verheven begaafdheden door België niet minder dan door Frankrijk bewonderd worden! Moge hij de gedachtenis bewaren van het gastvrij onthaal, hetwelk ingezetenen van Brussel gelukkig en trotsch zijn, hem te hebben kunnen aanbieden! Aan chénier! Aan den grooten dichter!
- Aan chénier! Aan den grooten dichter! herhaalden juichend al de gasten.
De man aan wien deze hulde gerigt werd, stond op. Allen, langs de geheele tafel, zwegen oogenblikkelijk en luisterden oplettend naar hetgeen de groote, de goddelijke zoude zeggen.
- ‘Mijne Heeren!’ sprak hij - ‘ik ben uiterst gevoelig voor uw goed onthaal; doch geloof, het alleen

{==186==} {>>pagina-aanduiding<<}
verschuldigd te zijn aan eene vergissing. Misschien bestaat er een dichter, die mijn naam draagt; maar, dank zij den Hemel! ik heb hem nooit gekend; noch hem, noch zijne verzen. Ik ben matthijs jan chénier, wijnkooper van Bordeaux, en ben nu laatstelijk van Parijs naar Brussel gekomen, om er de belangen van mijn handel waar te nemen’....
Hij wilde nog meer zeggen, maar luide en algemeene teekenen van ontevredenheid verhinderden hem te spreken.
- ‘Neen, dat is te erg!’ - zeide ieder - ‘De koppigheid zóó ver te drijven wordt onwellevend. Wat denkt hij van ons? Met een fatsoenlijk gezelschap mag men zóó niet spelen.’
Toen wendde men zich tot robertson.
- ‘Maak een einde, Mijnheer! aan de hardnekkigheid, waarmede de Heer chénier blijft ontkennen, den man te zijn, voor wien wij hem houden! - Is hij de groote dichter niet, dien wij 't ons tot eer rekenen, aldus te ontvangen? Is hij 't niet aan wiens welsprekend dichttalent wij het treurspel karel IX te danken hebben?’
- ‘De Heer chénier is een groot dichter,’ was het ontwijkende antwoord van robertson.
- ‘En zijt gij zijn vriend niet?’
- ‘De vriendschap eens grooten mans is eene weldaad der goden!’ antwoordde hij weder.
- ‘Maar gij antwoordt niet op onze vragen.’ - viel de hercules, die kort te voren de kamerdeur overweldigd had, hem in de rede. - ‘Is deze heer inderdaad de dichter chénier? Hebt gij gelogen of waarheid gesproken?’
- ‘Mijnheer chénier.... de dichter.’ - Stotterde de goochelaar.
- ‘Welnu dan, Mijnheer chénier!’ vervolgde de forsche spreker, die meer en meer in vuur geraakte - ‘ik moet u, in mijnen naam en in den naam van ons allen verklaren, dat het langer afwijzen van onze hulde eene beleediging zoude zijn, over welke wij u opheldering zouden moeten vragen.’
- ‘Een duël! alweder een duël!’ - riep de reiziger.
- ‘Kies onze hulde, groote man!’
- ‘Daar gij het dan volstrekt wilt,’ zeide hij in woede, ‘nu ja dan: ik ben een groot poëet.’
Eene levendige toejuiching beantwoordde deze verklaring, men naderde hem, drukte zijne handen, en deed hem duizend verwijten over zijne hardnekkigheid.
De spreker vroeg op nieuw het woord.
- ‘Thans, Mijne Heeren, behooren wij den Heer

{==187==} {>>pagina-aanduiding<<}
chénier te verzoeken, ons eenige zijner fraaije verzen voor te dragen.’
- ‘Maar ik ken geene verzen; ik heb nooit een vers gemaakt.’
- ‘Begint 't alweder,’ sprak de Stentor, die het voorstel gedaan had, en verontwaardiging verspreidde zich andermaal over het gelaat der gasten.
- ‘Mijne Heeren!’ zei thans een pas aangekomen reiziger, die bescheiden aan het laagste gedeelte der tafel had plaats genomen, nadat hij, op het vernemen dat de dichter chénier de held van het feest was, verlof gevraagd en bekomen had, om zijn aandeel in de kosten der feestviering bij te dragen - ‘Mijne Heeren! de Heer chénier heeft mij de laatst door hem vervaardigde verzen in vertrouwen medegedeeld. Als gij 't wilt veroorloven, zal ik ze u voordragen, in de hoop dat zich daardoor alles in der minne zal schikken.’
- Aangenomen! aangenomen!
Terwijl de Heer chénier hem met verbazing aanstaarde, stond die reiziger op en reciteerde het dichtstuk l'Epître sur la Calomnie met zoo veel kracht en bevalligheid, dat hem eene algemeene toejuiching ten deel viel. Vervolgens moest de held van het feest zich op nieuw de gelukwenschen en omhelzingen laten welgevallen der aanwezigen, die niet wisten hoe zij genoeg hunne bewondering betuigen zouden voor zijne schoone, heerlijke poëzij.
Eindelijk maakte de aanbrekende dag een einde aan het feest. Men liet den gewaanden dichter vrijheid om zich te verwijderen; maar, hoe hem dit verheugde, hij wilde toch de zaal niet verlaten zonder den man, die hem zoo vriendelijk was te hulp gekomen, met een hartelijken handdruk dank te zeggen.
- ‘Ik herhaal het u, Mijnheer!’ - voegde hij na die dankbetuiging er bij - ‘ik ben geen poëet; ik ken dien Heer chénier, die verzen maakt, niet; ik haat en verfoei hem zelfs, om meer dan eene reden. Mijn eenig ongeluk is, dat ik zijn naam draag. Nog niet lang geleden heeft hij mij allerlei andere verdrietelijkheden verwekt. Verbeeld u, daar zit ik, te Parijs, in den tuin van het Palais-royal, met een vriend mijn kopje koffij te drinken. Hij staat op en in het heengaan zegt hij: Nu, tot wederziens, chénier! Naauwelijks is die naam genoemd, of ik zie al de oogen der omstanders op mij gerigt en verbazing op aller aangezigten geprent; de vastenavondsos wekt zoo veel belangstelling niet. En, terwijl ik mij overal bekeek om te zien, of er aan mijne kleeding ook

{==188==} {>>pagina-aanduiding<<}
iets belagchelijks was, schiet een jong mensch op mij af en schreeuwt mij toe:
- Beul! wat hebt gij: met uwen broeder andries gedaan?
Ik sta op, ik zeg, ik zweer dat ik nooit een broeder gehad heb; ik noem hem een lasteraar; ik dreig, dat ik de justitie tegen hem zal inroepen, en hij geeft mij zijn kaartje en dwingt mij hem het mijne te geven, en zegt, dat hij des anderen daags mij zal komen afhalen, om mij den hals te breken. Vechten is mijne zaak niet, Mijnheer! Dat geval heeft me dus mijn vertrek naar Brussel acht dagen doen verhaasten.... en wat mij daar gebeurde is u bekend. De drommel hale de poëeten en dien drommelschen chénier van allen het eerst!’
- ‘Mijnheer!’ - hernam de onbekende met een glimlach - ‘de dichter chénier zal ongetwijfeld een innig leedwezen gevoelen over de wederwaardigheden, die hij u berokkend heeft, ofschoon hij-zelf er hoogst onschuldig aan is.’
Vervolgens trad hij op robertson toe.
- ‘Gij, mijn waarde heer de goochelaar! kent, zoo ik hoor, den dichter chénier zeer van nabij. Gij kunt hem dus verhalen wat ge gezien en vernomen hebt. Ik durf u wel verzekeren, dat het hem zal spijten. Maar, waarom hebt gij dezen heer niet uit zijne verlegenheid geholpen, door te zeggen, dat hij de dichter niet is.
De goochelaar bloosde, en gaf half aarzelend zekeren wenk, en mompelde daarbij iets dat zoo wat klonk als: mystificatie.
- ‘Mijnheer!’ - vervolgde de vreemdeling - ‘gij zijt al te aangenaam in gezelschappen, dan dat ik niet zou wenschen andermaal het uwe te genieten. Beloof mij, wanneer gij te Parijs komt, mij te zullen bezoeken! Zie hier mijn adres.’
Dit zeggende gaf hij hem zijn kaartje. Ik weet niet welken naam de physicus er op las, maar hij werd bleek en boog zich tot aan den grond, en des anderendaags was hij vertrokken.... naar Duitschland.
Wat den Heer chénier, den reizenden wijnkooper, betreft, ook hij vertrok des anderendaags, maar naar Parijs, waar hij terstond een rekest aan den Staatsraad inleverde, om gemagtigd te worden, in zijnen naam chénier een s te voegen en hem dan ook nog door dien van zijne geboortestad te doen volgen; zich dus, om niet weder voor den dichter marie joseph chénier gehouden te worden, voortaan teekenende: chesnier de Macon.





{==189==} {>>pagina-aanduiding<<}

Mengelwerk.

Over de wet van veredeling in de levende natuur. (⋆)

Door Dr. A.F.H. de Lespinasse.

Wie de geschiedenis van het menschelijke geslacht met aandacht beschouwt, vindt er van lieverlede opvoeding en ontwikkeling, als de grondslagen eener vaste historische wet. En gelijk de mensch, als tweeledig wezen, voor verstands- en gemoeds-veredeling vatbaar is, zoo vindt men ook dien zelfden regel aan de volken bevestigd. Wij zien de opvoeding van het menschelijk geslacht steeds voortgaan, nu sneller, dan langzamer, naarmate de oorzaken dit moesten te weeg brengen. Onwedersprekelijk, dienaangaande, is de invloed der natuurlijke wijsbegeerte, die gedurende de laatstvorige en de tegenwoordige eeuw eene snelle en bijzondere rigting aan de reeds beschaafde wereld gegeven heeft. De industrie voornamelijk gevoelt hare onbeperkte kracht. Gelukkig het volk, dat hare ontdekkingen bezigt en toepast, terwijl de trage en aan het oude verkleefde nabuur stilstaat en uitteert.
Kan alzoo de vooruitgang van het menschdom niet geloochend worden, dan, onwillekeurig, rijst de vraag op: of in de levende natuur alles een blijft; of daar de eens ontvangen vorm onveranderlijk is; dan of de volmaking eene eigenschap ook van de levende natuur mag genoemd

{==190==} {>>pagina-aanduiding<<}
worden, en dus de werkelijke daad der schepping nog voortgaat op den huidigen dag.
Verleent mij, bij het behandelen van dit gedeelte der philosophische anatomie, uwe toegevendheid, en volgt mij met uwe aandacht, wanneer ik tracht u voor te stellen: vooreerst, de wijze, waarop wij tot erkenning komen; ten tweeden, de verschillende gevoelens over hetzelfde beginsel; ten derden, den invloed en de kracht er van op sommige gedeelten der wijsgeerige ontleedkunde.

De leermeester van pericles, anaxagoras, gaf, toen men hem vroeg: waartoe de mensch op aarde was? ten antwoord: ‘om den glans der hemelen en de heerlijkheid des uitspansels te verkondigen.’ - Indien deze oude wijsgeer, die aan de zon de grootte van het Grieksche schierëiland toeschreef, zoo vele schoonheden in de beschouwing der met starren gevulde ruimte vond en erkende, hoe groot zou niet thans zijn eerbiedig gevoel zijn, nu de bekende grenzen der hemelwereld zoo verre zijn verschoven. Wanneer de menschen in hun aanvankelijk onvermogen, om de natuur regtstreeks waar te nemen, en hare werkingen te doorgronden, in plaats van hetgeen is, uitgedacht hebben hetgeen niet is, zijn zij niet alleen, zich van de werkelijkheid verwijderende, in de grootste dwalingen vervallen, maar bleven zij ook altijd verre beneden de grootheid en heerlijkheid der dingen. Homerus, de geloofs-echo van zijnen tijd, plaatste de hemelsche woningen op den top van den Olympus, zoodat vulcaan, volgens het fabelverhaal, uit der goden woning geworpen, eerst na een halven dag in de holen van Lemnos nederkwam. Ossian stelde de verblijfplaats der goden en van fingals vaderen op den rug der vlugtige wolken, en deed hen rijden op dampen en mist. Wat zijn zulke ijdele voorstellingen bij de waarheid, na zoo veel arbeid, na zoo vele eeuwen onthuld? De oneindige ruimte heeft zich, is het niet voor den blik van het stoffelijk oog, dan toch voor de gedachte en bewustheid van den menschelijken geest geopend; de aarde,

{==191==} {>>pagina-aanduiding<<}
vroeger voor het eenige doel en rustpunt der schepping gehouden, keerde terug tot de eenvoudige hoedanigheid eener nederige planeet, en heeft hare omwandeling rondom de schitterende zon weder aangevangen. Die zonzelve, te midden der tallooze sterrenhoopen, wat is zij anders geworden dan eene weinig beduidende ster, te midden van ontelbare menigten van even zulke sterren? De kleine mensch heeft, van de kleine aarde, een onuitsprekelijk groot gedeelte van de grenzenlooze ruimte doorschouwd en van afstand tot afstand heel-allen gevonden, met en door elkander wentelende, als vlugten van blijde vogelen, en rusteloos in de donkere ruimte de blaauwe schemering zaaijende, door 't eindeloos vermengen van lichtstralen met den oorspronkelijken nacht.
Niet minder duidelijk zien wij, met betrekking tot de aarde-zelve en hare bewoners, de aanvankelijke onkunde en dwaalbegrippen van het menschelijk verstand afsteken tegen de kennis en wetenschap, waarmede 't in den loop der eeuwen is verrijkt geworden. Oude verhalen zijn tot ons gekomen van zonderlinge dieren: van sirenen, centauren, en honderdhoofdige draken. Beeldhouwers hebben ze in marmer vereeuwigd, en de dichters, tolken der volksmeening, hebben de wonderbare vormen dier gedrogten nog vermenigvuldigd. Hier ziet men er die begeerig zijn naar maagdenbloed, en het weerlooze slagtoffer door het suizen hunner vleermuis-vlerken in den slaap der dooden wiegen, dáár anderen, die in de benedenwereld sombere holen bewonen, waaruit hen de tooverkunst alleen door akelige geheimnissen oproept. - Dwaze voorstellingen bij de levende schepselen, die de lucht, het land, en de zee bewonen. - Roept dezen eens ten rije in uwe gedachten, van den reusachtigen olifant, tot den kleinen in de aarde gravenden mol, en den vluggen eekhoorn; van den ontzagchelijken walvisch tot de nietige waterspin; ziet ze allen zich bewegen met hoeven, met vleugelen, met vinnen; hoort het gonzende gesuis der tallooze insecten; stelt u de wonderbare herschepping voor van de kruipende rups in den sierlijken vlinder, wiens aanzijn kort is als de bloem der schoon-
{==192==} {>>pagina-aanduiding<<}
heid; - aanschouwt, eindelijk, met het gewapende oog, in elken waterdroppel duizende wezens, door hunne kleinheid wel aan het menschelijk gezigt, maar niet aan de weldadige bescherming der natuur onttrokken. En indien deze menigte van levende vormen en organisatiën nog niet toereikende mogt zijn, herinnert u dan de vernietigde diersoorten, wier lijken onder de aardkorst bedolven werden, en wier van tijd tot tijd ontdekte geraamten ons verbazen. Herbouwt dan in uwe gedachten den reusachtigen dinosherium, voorzien van bijzondere slagtanden, aan de onderkaak gehecht, en met de punten benedenwaarts
gerigt; eene anatomische structuur, die onder de bestaande dieren niets gelijkvormigs heeft; of den pterodactylus met zijn slangenligchaam en vogelvleugels, of in de zeeën de geweldige slangen der voorwereld; - in dat alles kunnen wij den sleutel en de oplossing vinden der vroegere monsterachtige voorstellingen uit en dwaalbegrippen omtrent de dierenwereld; maar wij zien er ook uit hoe de scheppende, levende natuur de vroegste voorstellingen van des menschen geest en de gewrochten van zijne verbeelding te leur stelt en te boven gaat.
Zoo is het dan alleen door eene naauwkeurige en gedurige beschouwing der dingen, dat men in al hare schoonheid, in al hare wijsheid, in al hare kracht de werkelijkheid begint te ontwaren. En om deze beschouwing nuttig en vruchtbaar te doen worden, om haar langzamerhand den geheimzinnigen sluijer van isis te doen wegschuiven, om het onbegrensde veld der wetenschap uit te breiden, is het werk genoegzaam noch van éénen man, noch van één enkel volk, noch van ééne enkele eeuw. Daartoe dient zoo wel de arbeid der donkere middeleeuwen, toen de geleerde in zijn eenzame cel het bijgeloof der geringen, en den dommen, erfelijken hoogmoed der magtigen te bestrijden had, als de snellere hulp van verlichter tijden; zoo wel de pogingen der volksmenigte, als de tegenwerking der voornamen, en de inspanning van het doorvorschende genie. - En inderdaad de geleidelijke zamenwerking van allen is niet

{==193==} {>>pagina-aanduiding<<}
te veel, om eenige gedeelten van den wentelenden bol begrijpelijk te maken, waarop de mensch leeft, te midden der eindelooze ruimte, als een wachter der kennis en des geloofs; waar hij verlicht wordt door de stralen eener aan verscheidene hemelligchamen gemeene zon, en zich omgeven vindt van myriaden wezens, die even als hij zich verheugen onder den invloed van den vader der warmte en des lichts.
Te allen tijde hebben de natuurkundigen de schepselen met elkander vergeleken. De herscheppingen van menschen in dieren, vogels, planten, eerst door de verbeelding der volkeren uitgedacht, en door de dichters overgenomen, werden logisch voor een gedeelte door schrandere anatomen uit de beschouwing der dierlijke deelen afgeleid. ‘Wij kunnen geredelijk beweren,’ zegt goethe, ‘dat de volmaaktst georganiseerde wezens, visschen, kruipende dieren, vogels, zoogdieren, de mensch er onder begrepen, die aan 't hoofd staat, allen volgens zekere analogie-wetten zijn geschapen!’ en door dit denkbeeld bezield veranderde de beroemde camper, met een stuk krijt in de hand, in een enkelen trek den hond in het paard, den os in den vogel.
Inderdaad, hoe meer de vergelijkende ontleedkunde vorderingen maakte, en den kring van het onderzoek vergrootte, des te duidelijker werd de overeenkomst tusschen de dieren en den mensch. De leerlingen van pythagoras, die overal in de natuur de harmonie zochten of gevoelden, leerden, dat er niet alleen eene gemeenschap tusschen den mensch en de goden, maar nederdalende, ook tusschen den mensch en de dieren bestond. Wij willen alleen het laatst gedeelte dezer grootsche gedachte beschouwen, en naderen daarmede tot het tweede deel mijner rede.

Omstreeks het einde der vorige eeuw werden de bijzonderheden der kenteekens zoodanig vermenigvuldigd, dat het denkbeeld van analogie, algemeene teekening, één-
{==194==} {>>pagina-aanduiding<<}
heid van plan, type bij onderscheidene geleerden bijna te gelijker tijd opkwam, en men de studie van het verschil met die van de overeenkomst verwisselde, en alzoo de wijsgeerige anatomie ontstaan deed.
Uit het onderzoek nopens de overeenkomst tusschen de levende schepselen ontstond de groote vraag, omtrent welke ik de gevoelens van verschillende geleerden zal mededeelen, en die in 1830, te midden van de woeling der revolutie, tusschen cuvier en geoffroy de st. hilaire, bestreden werd; te weten: - of er eene wet van overeenkomst en gemeenschap tusschen de dierlijke wezens bestaat; of de verschillende soorten in haren bouw door eenen gemeenschappelijken band zijn zamengesnoerd; en eindelijk, welke gevolgtrekking uit dezelve mag worden afgeleid.
Reeds bij eene oppervlakkige beschouwing der meeste dieren, vooral wat de hoogere soorten, b.v. de gewervelde betreft, komt men tot het besluit, dat een naauwe band hen door hunne organisatie-zelve vereenigt. Vergelijkt men den schedel des menschen met dien van een zoogdier, vogel, visch, dan immers worden de trekken van overeenkomst bij de geringste oplettendheid duidelijk. Alle bedoelde schedels, van welke soort ook, bevatten de hersenen, middelpunt der hoogere animale functies, alle zijn door dezelfde openingen doorboord, om de zenuwen der zintuigen, en wel volgens gelijkvormige orde door te laten; - alle stellen in hunne verschillende deelen den uitgewerkten wervel daar, die, even als zij, zenuwmassa bevat, centrum is, door de grijze stof en ganglia, en doortogt aan zenuwen verleent; zoo zelfs, dat het bestaan van gewervelde dieren zonder hoofd tot 't bestaan van andere aanleiding zoude geven. - Maar welke is de natuur en de wet der genoemde overeenkomst en gemeenschap? - Deze vraag, gewigtiger, omdat zij méér kan oplossen, is moeijelijk en teeder, en is op onderscheidene wijzen beantwoord. Goethe neemt eene type aan, en het is door dezen dichter, dat dit veel gebruikte en misbruikte woord in zwang gebragt werd, -
{==195==} {>>pagina-aanduiding<<}
volgens welke type alle dieren zouden gevormd wezen, zoodanig echter, dat de dierlijke gedaante van het bijzondere afhing. ‘De opmerking leert ons,’ zegt hij, ‘welke deelen allen dieren gemeen zijn, en waarin ze verschillen; het verstand moet het geheel bevatten, en eene algemeene type door onttrekking van het bijzondere daarstellen, welker schepping dan den mensch toebehoort.’ Verder wil hij, dat de algemeenheid, de standvastigheid, ontwikkeling, de eenheid het daarstellen van eene organische type veroorloven; maar de buigzaamheid derzelve, waardoor de natuur er zich vrij in bewegen kan, schoon zij het
eigenaardig karakter behoudt, legt het bestaan aller diersoorten uit, die wij kennen. Eindelijk zegt hij, dat de zamenstelling eener type noodzakelijk veronderstelt, dat de natuur volgens zekere vooraf daargestelde regelen handelt.
Moeijelijk kan deze meening, hoewel door velen ondersteund, worden aangenomen, daar zij, bij het verhevene, veel onwaars en weifelends bevat. Wanneer namelijk de genoemde type een zoo algemeene vorm is, of, wat hetzelfde zegt, een vorm is, allen passende, en aldus geschikt, om alle dierlijke gedaanten in zich te sluiten, verschilt zij, volgens de juiste opmerking van een Fransch geleerde, niet van 't marmerblok, waaruit de kunstenaar, naar keuze of willekeur, de door hem bepaalde gedaante beitelt, zoodat de groote uitgebreid- en algemeenheid van het type-beeld het den omtrek en dus het bestaan verliezen doet. Doch is soms de type eene verzameling van alle in ééne gedaante, dan is ze wel eene voorstelling, of een begrip van den geest, maar geenszins aan de natuur ontleend. Eén van beide is dus waar: - òf het denkbeeld, dat wij aan de type der dierlijkheid geven moeten, wordt zóó onbestemd, dat men haar niet meer kan uitdrukken, en dus geheel nutteloos, òf 't dient tot verwarring in stede van opheldering, door het opeenstapelen en ineensmelten van al het bestaande.
Ook buffon had reeds lang in de rij der dieren eene oorspronkelijke, algemeene teekening erkend, volgens welke

{==196==} {>>pagina-aanduiding<<}
hij het geheel ontworpen achtte. Maar vormt de natuur allen naar ééne teekening? Teekent zij b.v. de dieren, die van ledematen ontbloot zijn, naar hetzelfde model als die, welke er mede voorzien zijn? Verschillende soorten onder de lagere dieren komen meer in de gedaante met de plant, dan met het gewervelde dier overeen; en niemand kan toch beweren, dat de polijp of de mossel naar het proportie-beeld geteekend zijn, dat tot grondslag van paard of mensch gediend heeft. Om het alleen mogelijk te maken, dat er eene grondteekening voor alle dieren bestond, moesten zij allen uit dezelfde, schoon gewijzigde deelen zijn zamengesteld.
De éénheid van plan, door anderen gegeven, is hetzelfde als de straks voorgestelde eenheid van teekening terwijl de door anderen geöpperde theorie der analogie wel is waar juist is, maar niets bepaalt of vestigt, en als 't ware naauwelijks de buitenste schors doordringt. Er is immers ook altijd eenige analogie tusschen de uiteenloopendste dingen; en de vraag: waartoe zij zich bepaalt, wordt niet dan onvoldoende beantwoord.
De aangegeven woorden van type, éénheid van plan, teekening, analogie, zijn dus meer geschikt om de schaduwen van het beeld uit te drukken, dan dit beeld-zelf; schoon het overeenkomende in al deze benamingen te kennen geeft, dat het bewustzijn eener waarheid bestond, al blonk zij dan ook nog met benevelden glans.
Anderen hebben eindelijk de wet van ontwikkeling voorgesteld en verdedigd, zoodanig dat het hoogere dier de type werd van het lagere, en de geleerde sittré verdedigt deze voorstelling der waarheid voornamelijk op de volgende gronden:
Hetzij de natuur alle georganiseerde wezens te gelijk schiep, of slechts bij opvolging, zij heeft echter altijd tot regel, om van het eenvoudige tot het zamengestelde op te klimmen: dat is, in hetgeen bestaat, hetgeen worden moet te ontwikkelen, van het eene tot het andere trapswijze op te klimmen, en het bewijs, de sporen van den overgang, bij elke schrede achter te laten. Vanwaar het

{==197==} {>>pagina-aanduiding<<}
dan ook voortspruit, dat allen aan een algemeen plan of type gedacht hebben, zonder het ware beeld er van te kunnen geven. - Voorts merkt de genoemde geleerde op, dat de uitgestorven dieren, wier kunstmatige herleving cuviers roem uitmaakt, die stelling bevestigen daar zij zoo veel hebben geleerd over de geschiedenis en de onderscheidene trappen der zoölogische vorming. - Wij leeren toch, dat verschillende aardlagen verschillende dieren bevatten, zoodat zich ook in het rijk van het vergane een ladder, eene ontwikkeling vertoont. Verschillende gronden, oudere of nieuwere, hebben onderscheidene soorten gevoed, zoodat ook de Zoölogische Chronologie de stelling van hervorming, veredeling toegenegen is. - Mag ik voorts herinneren, dat, volgens de geologische leer, de aarde eerst vloeibaar geweest is, waaraan men den oorsprong van hare gedaante toeschrijft; - dat de physische observaties leeren, dat de warmte meer en meer toeneemt, naarmate men dieper in de ingewanden der aarde indringt; dat de tegenwoordigheid van palmboomen en andere, op plaatsen, wier temperatuur te laag is, om tot levensöntkieming, veel minder tot volwassen groei aanleiding te kunnen geven, schijnt te bewijzen, dat de aarde vroeger een hoogeren warmtegraad dan nu bezeten heeft, en langzamerhand bekoelde; - waaruit dan eindelijk afgeleid mag worden, dat onder dergelijke omstandigheden slechts wezens hebben kunnen leven, die van elkander verschilden naar de onderscheidene trappen van bewoonbaarheid. Kon men door een en ander niet tot het besluit komen, dat het leven niet dadelijk op de aarde in zijn volkomensten toestand onstond, maar trapswijze gevormd werd, dan zoude het nog mogelijk zijn tot het aangeduide inzigt te geraken, door de eenvoudige beschouwing en vergelijking der dieren met elkander; en onloochenbaar is de gevolgtrekking, dat zij met elkander eene regelmatige reeks uitmaken. - Een wijsgeer, die deze wet van opklimming begrepen had, mogt
met regt beweren, dat er eenmaal andere schepsels geweest zijn, die, uitstervende, latere en eindelijk de te-
{==198==} {>>pagina-aanduiding<<}
genwoordige geslachten als erfgenamen van meerdere volmaking hadden nagelaten; en de opgravingen, die den grondslag van de wetenschap van cuvier uitmaken, zouden zijne vermoedens hebben bevestigd. - Toen men den grooten sterrekundige copernicus aanmerkte, dat de planeet venus zich voor moest doen even als de maan met kwartieren; wanneer zijn planeetstelsel waar was, antwoordde hij: dat dit ook zoude bevestigd worden, zoodra men de dwaalsterren beter kon waarnemen. De telescoop bewees lang daarna, hetgeen copernicus had voorzegd.
En hiermede besluit ik het aangehaalde uit onderscheidene schrijvers, en meen er het volgende uit te mogen afleiden.
De theorie van ontwikkeling der dieren, met elkander en door elkander, verkrijgt kracht van wet: te meer, indien men bij het aangehaalde aanvoert, hoe de analogie, met voorbehoud van opklimming, zich overal bevestigt; en, bij voorbeeld, de voorstomp bij den ichtyosaurus, vleugel wordt bij den vogel, armvin bij den walvisch, voorpoot bij 't paard, arm en - het toppunt van volmaking - hand bij den mensch. - Te meer, zeg ik, daar ons de natuur onderscheidene voorbeelden van vervormingen, zelfs van het individu geeft, zoo als de veelvuldige phases van het foetus; - en niet minder het ontstaan der eijeren, wormen, poppen, vlinders uit elkander; hetgeen menig wijsgeer à priori zou loochenen, indien het omgaan met de natuur, als 't ware, niet aan de wonderen, gewende. - Voorts de verandering van kieuwen in long, bij voorbeeld, bij den salamander, en de orde der batracia. Is voorts het veredelen en verbasteren niet op huishoudelijke waarneming gegrond? En indien de uitwerksels der cultuur reeds gedurende twee of drie geslachten worden bemerkt, hoe veel te krachtiger zullen de wijzigingen na een aantal eeuwen zijn! Schijnt dan de uitdrukking zoo onjuist, dat de ezel een op lager trap gebleven paard; het paard de veredelde ezel is?

{==199==} {>>pagina-aanduiding<<}

Genoeg. M.T.! de gansche reeks der dieren - het bewijs van de zich niet verzakende regels in de natuur - verbindt de lagere aan de hoogere soorten, en men kan verzekeren, dat, wanneer de eerste niet bestonden, de schepping der laatsten ware achtergebleven; even als wij ons den volwassen mensch niet voor kunnen stellen, zonder dat hij kind geweest is.
Gedoogt nu, dat ik, ten slotte, eerst de vergelijking tusschen twee schedels, volgens den Duitschen Geoloog koerte mededeele, en daarna den invloed der genoemde natuurwet op sommige deelen der philosophische anatomie aantoone.
In de jaren 1819 en 1820 groef men te Stutgard, onder andere beenderen, ook een stierengeraamte op, hetwelk in grootte dat van den hedendaagschen verre overtreft. De vergelijking tusschen beide is voor het onderwerp gewigtig genoeg, om ze u voor te stellen.
Deze twee schedels zijn twee cronieken; die van den stier der voorwereld getuigt van 't geen de natuur van alle tijden gewild heeft; die van onzen tijd is een voorbeeld van de volmaking, waartoe deze dierlijke vorm gebragt is. De groote schedelmassa des eenen, zijne groote uitsteeksels, naar buiten en op zijde gekeerde oogholten, naauwe gehoorbuis, de diepe voren der spierpezen doen ons opmerken, hoe zeer alles meer bij het huidige rund is uitgewerkt. De oogen staan meer naar boven, het voorhoofd is meer gewelfd, het gehoorwerktuig is wijder; de ooren zijn min kennelijk; het geheele voorkomen schijnt edeler. - De schedel van den eersten toont meer wildheid, onbuigzaamheid, woest- en hoofdigheid, die van den tweede geeft meer zachtheid, goedheid, meer huiselijkheid, als men het zoo noemen mag, te kennen. Het profil van het voorwereldsche rund nadert meer dat van het wilde zwijn, terwijl de schedel van den huidigen stier meer dien van het paard herinnert.
Duizende jaren scheiden beiden van elkander. Het meer en meer krachtige instinct, dat het dier aandreef,

{==200==} {>>pagina-aanduiding<<}
om vóór zich te zien, wijzigde de rigting der oogholten; de pogingen om gemakkelijker, duidelijker en verder te hooren, verwijderden de gehoorholten; het dierlijke instinct, dat het aandreef om zijn voedsel te zoeken, en zijn genot te vermeerderen, verhoogden het voorhoofd, naarmate de indruksels der uitwendige dingen meer op de hersenen werkten. Het huiselijk juk bond het rund later, en temde het geheel, en gewende het in een stal te leven, onder de hoede van de zweep, of in het land te weiden, en alzoo werd zijn dierlijk bestaan veredeld, en de wilde boschstier tot het nuttige huisdier opgevoed.
Welke is nu de invloed van de ontwikkelingswet?
Zij wijzigt vooral de leer der eindöorzaken, die de organisatie der deelen wil verklaren door hun gebruik en doel; terwijl beide op zoo veel onderscheidene wijzen, en toch even goed, bereikt kunnen worden: eene leer, welke aanleiding geeft tot allerlei spitsvondige uitleggingen, die alles bevredigen, behalve de waarheid. Het zij mij geoorloofd ter opheldering twee voorbeelden aan te voeren.
Bij den mensch is het bestaan van den vrouwelijken boezem opmerkelijk als bron van leven en voedsel voor het pasgeboren wicht. - Zijn bestaan wordt volgens de leer der eindöorzaken ten duidelijkste verklaard, wanneer men op de moedermelk wijst.
Maar wat beteekenen dan de beginsels van melkklieren, en van de tepels, die bij den man aanwezig zijn? Dienen deze dan nergens toe, en is haar aanzijn niet geheel onoplosbaar en strijdende met de natuurwet? Wanneer men daarentegen bedenkt, dat de natuur nooit dan door zachte overgangen opklimt; overal nog aanduidt, wat zij voornemens is uit te wisschen, dan zal men begrijpen, waarom zij bij den man een blijk of likteeken heeft achtergelaten van hetgeen bij de vrouw geheel ontwikkeld is; - een vlugtig teeken, wel is waar, en onbeduidend voor het mingeoefende oog, maar dat ontcijfert een van de vruchtbaarste vormingswetten openbaart; - die, namelijk, welke de natuur noodzaakt,

{==201==} {>>pagina-aanduiding<<}
om de eene aan de andere gedaante vast te schakelen, om uit hetgeen is, te vormen, wat nog worden moet.
Een ander voorbeeld vinden wij bij het beschouwen en ontleden van de voorvin van den walvisch.
Volgens de théorie der eindöorzaken is de vin daargesteld, als bewegings-werktuig in het water. Maar waarom is dan de walvischvin alleen uitwendig zwemwerktuig, en waarom bevat zij al de beenderen, die den arm des menschen, en den voorpoot van het viervoetige dier vormen. Het is dus waar, dat het bijzondere karakter van zoogdier geheel bewaard blijft; dat de zwemwerktuigen zeer verschillende gebouwd worden, schoon door één doel bestuurd, en dat de wet, die tot grondslag dient, niet op het eenzijdige rust, maar op den rang van het orgaan en de soort gevestigd is.
Alles derhalve stemt overeen in de talloosheid der gedaanten, en eerst nadat de natuur in eene dierklasse aan de algemeene Vormwet gehoorzaamd heeft, beschikt zij ten voordeele der eindbedoeling, dat is, rigt zij het orgaan tot het gebruik in.

Hiermede! G.H.! meen ik te kunnen eindigen. Ik heb getracht u de wet van ontwikkeling in de natuur voor te stellen, en daardoor aan te toonen, dat elke dag de dagen der schepping herhaalt. Vergunt mij nu nog alleen deze opmerking, dat wij hier eene zamensmelting en zigtbare overeenkomst vinden, tusschen het open boek der geopenbaarde waarheid, en het open boek der natuur; want beiden verkondigen de grootheid en heerlijkheid van den Oorsprong van alles; want beiden leeren ons, dat de groote Bouwmeester niet rust van zijnen arbeid, en beiden roepen het menschdom op tot voortdurende veredeling en ontwikkeling.


{==202==} {>>pagina-aanduiding<<}

Een woord over de vreemde rigting, door sommigen, in onze dagen, aan de poëzij gegeven.

Het is niets ongewoons, zelfs bij personen uit den beschaafden stand, onder mannen van erkende bekwaamheid, smaak en verdienste, de zoodanigen aan te treffen, wien het zeker niet aan een doelmatig onderwijs in de schrijfkunst kan hebben ontbroken, en die evenwel ons geduld hoogstonaangenaam op de proef stellen, wanneer wij geroepen worden hun schier onleesbaar schrift te ontcijferen. De ervaring daarvan heeft, bij den last, dien zij veroorzaakt, iets onverklaarbaars en vreemds. Wie toch, wanneer hij zijne denkbeelden mondeling wenscht mede te deelen, zal zoo onduidelijk spreken, dat er alle inspanning noodig is om den woordvoerder te verstaan? Voorzeker zal niemand hier vermaak in vinden, en nog veel minder eene gebrekkige voordragt als iets verdienstelijks beschouwen. Maar wat moet men dan denken van hen, die, wanneer zij hunne gedachten in geschrifte willen openbaren, daartoe gebruik maken van lettervormen, die van de gebruikelijke schrijfteekenen geheel verschillen, en het aangeboden handschrift als onleesbaar ter zijde doen leggen?
Men heeft zulk onleesbaar gekrabbel wel eens willen doen houden voor een blijk van de voornaamheid des persoons, die er zich van bedient. ‘De voorname man’ - zóó zegt men - ‘heeft zóó veel in het hoofd en om handen, dat hij op zulke kleinigheden onmogelijk de aandacht vestigen kan! Wie zou ook van een zoo geleerd als beroemd schrijver het schrift eens schoolmeesters verwachten? Men geve zich maar eenige moeite! De verdienstelijke man is die wel waardig, en zóó volstrekt onleesbaar is zijn schrift toch niet; ja, menigeen zou met een handschrift van hem zeer hoog zijn ingenomen!’
Op die wijze vindt zulk een slechtschrijver niet alleen verschooning, maar men gaat zelfs zóó ver, iets ver-
{==203==} {>>pagina-aanduiding<<}
dienstelijks daarin te zoeken, dat hij door onleesbare woorden en daarom niet te ontraadselen volzinnen de zorgelooze onafhankelijkheid aan den dag legt van zijne geleerdheid of van zijn genie.
Hij moet wel met weinig tevreden zijn, die met zulk een duister geschenk is ingenomen! De man van beschaving en verdienste behoort, naar ons gevoelen, niet slechts een vriend van het ware en goede - maar ook van het schoone te wezen, en hij moet daar ook door zijn schrift blijk van geven! Wie dat nalaat handelt niet slechts achteloos en onbeleefd jegens hen, die hij met zijn kladwerk kwelt en in verlegenheid brengt; maar hij geeft er tevens bijken door van laakbare onverschilligheid omtrent hetgeen anderen van hem mogen verwachten.
Het redelooze dier vormt, bij het te kennen geven van zijne gewaarwordingen, slechts onbestemde geluiden; maar aan den mensch zijn de taal en de spraak geschonken, om zijne denkbeelden te openbaren. Daartoe echter behoort hij zich verstaanbaar uit te drukken; hetzij mondelijk, hetzij in geschrifte. Verstaanbaarheid en leesbaarheid zijn alzoo vereischten, die van een ieder, bij spreken of schrijven, gevorderd worden. Wie deze gering acht, of verwaarloost, moge, hier en daar, uit inschikkelijkheid, een zonderling genoemd worden - op den algemeenen bijval zal hij wel nooit mogen rekenen.
Wij wilden deze eenvoudige opmerkingen vooraf laten gaan, alvorens te spreken over de vreemde rigting, door sommigen, in onze dagen, aan de Poëzij gegeven. Immers, in enkele dichterlijke voortbrengselen vinden wij eene groote mate van onverstaanbaarheid en onduidelijkheid, die wij, om de zachtstmogelijke uitdrukking te bezigen, zonderling vinden.
De dichters van vroeger en lateren tijd hebben in eene taal gesproken, die, onafhankelijk van maat en rijm, aanmerkelijk verschilt van het gewone proza des dagelijkschen levens; en geen wonder! De dichter beweegt zich, op de vleugelen van zijn gevoel en zijner verbeelding, in eene geheel andere wereld, dan waarin wij

{==204==} {>>pagina-aanduiding<<}
denken, gevoelen en handelen. Terwijl hij rondzweeft in eene denkbeeldige huishouding, die door zijn genie geschapen werd, is het natuurlijk, dat hij zijne gedachten, gewaarwordingen en gevoelens ook in eene andere taal uitdrukt dan van het gewone prozaïsche leven: - eene taal, die alles wat hem omringt bezielt, en zelfs de levenlooze stof als levenwekkend doet voorkomen. Maar verschille ook zijne dichterlijke voorstelling hemelsbreed van de omstandigheden en toestanden, die wij gewoonlijk waarnemen; voere hij ons op ten hemel, waartoe niemand opklom, of in de diepten der helle, waarin niemand nederdaalde, hij zal daarbij, in de keuze der woorden, in de zamenstelling der volzinnen, in de vormen der voordragt, evenzeer als in de ontwikkeling der gedachten en beelden, het gewone spraakgebruik in acht nemen; hij zal trachten zich naar waarheid en natuurlijkheid, natuurlijk en eenvoudig uit te drukken. In één woord: het voortbrengsel van zijn dichterlijk genie zal verstaanbaar en duidelijk zijn.
En is het dit, ook dàn heeft de ondichterlijke wereld dikwerf nog moeite, om den zanger op zijne hooge, dichterlijke baan te volgen; maar hoe zal het zijn, wanneer hij verkeerde woorden gebruikt, gewrongene volzinnen levert, duister is in de voorstelling van zaken, raadselachtig in het ontwikkelen van gedachten, of zich van eene taal bedient, die van het gewone spraakgebruik afwijkt? De waarheid wordt dan in mist gehuld; het natuurlijke dan onnatuurlijk; het eenvoudige dan onverklaarbaar.
Wat bedoelt men toch, met die gebreken op de vaderlandsche poëzij als te willen inënten? Zal de liefde voor, de ingenomenheid met haar, grooter en algemeener worden, als men den landgenoot gedichten aanbiedt, waarop het bekende: ‘râ! râ! wat is dat?’ onzer jeugd van toepassing is? De aloude Hebreën, Grieken en Romeinen, behoefden geene uitleggers om hunne dichters te verstaan, en zonder moeite den verheven inhoud hunner zangen te volgen. Onze voorouderen hadden óók zich niet te vermoeijen, om de gedichten van vondel of hooft te

{==205==} {>>pagina-aanduiding<<}
vatten, en niemand onzer tijdgenooten vindt in de poëzij van feith of bilderdijk iets te ontraadselen. Waartoe ook dat streven naar vreemdheid en duisterheid? - Of is de taal des harten niet genoeg? Vindt zij niet, thans gelijk vroeger, een' gereeden toegang tot het hart, van den hoog beschaafden zoowel als van den eenvoudigen? Wetenschappelijke vraagstukken behooren niet te huis op het gebied der vaderlandsche dichtkunst: - daar hebbe niemand noodig te vragen: ‘Wat zegt hij?’ - ‘Wat de kunstenaar wil en bedoelt, moet elk kunnen verstaan en gevoelen, zonder lange redeneering en diepe bewijsgeving. Het verstand moet nergens over struikelen, dan stemt het hart gemakkelijk in met dat van den kunstenaar. Waar dit het geval is; wordt de zegepraal der kunst volkomen en haar doelwit bereikt.
Maar die eenvoudige weg van het natuurlijke en der waarheid is reeds zoo lang betreden, dat sommigen gemeend hebben, eens een bijpad te moeten inslaan. In het werktuigelijke, in maat en rijm, waren de bestaande regelen bezwaarlijk te verwrikken; maar de taal en het spraakgebruik lieten de handen ruim. Was de poëzij in haar wezen boven het proza verheven en daarom de beoefening der dichtkunst buiten het bereik van duizenden en tienduizenden; dan was dit eene reden te meer, om haar, ook in den vorm, voor duizenden en tienduizenden onbevattelijk te maken. Het denkbeeld was of scheen nieuw, en wat nieuw is wordt meestal, gelijk iedere gril der altijd scheppende mode, goedgekeurd en toegejuicht. Men begreep en verstond de nieuwmodische poëzij niet; maar was zoo nederig dit aan eigen onkunde of onbedrevenheid toe te schrijven. Daarenboven, men had te vaak de dichters van onwaarheid hooren betichten, om hen eenige onduidelijkheid en onverstaanbaarheid als onvergefelijke misdaden toe te rekenen! Die gunstige stemming der verbaasde wereld was bemoedigend, en, er lag ook iets opwekkends in de ervaring, dat duisterheid en onverstaanbaarheid dikwerf voor oorspronkelijkheid worden aangezien, of dat de lezer, ofschoon on-
{==206==} {>>pagina-aanduiding<<}
voldaan, toch ligt de meening omhelst, dat het geme zich verscholen houdt achter nevelen en wolken!
Men is hier te Lande niet bekomen van de verbazing over de touren van robin en zijne echtgenoot, maar als de wijze hoe en waarop de beroemde goochelaar eene kunst beoefende, die aan het wonderdadige grenst, bekend ware, dan zou ieder een robin II worden! Maar de kunstenaar zwijgt, en men blijft hem aanstaren als een wonderman: aldus ook de beroemde Dichter! Zijne kunst zou welligt aller deel en erfgoed worden, indien hij duidelijk en verstaanbaar de taal van allen sprak, en niet maar alléén zijne kunst - ook zijn dichterlijke roem!
Zóó denkt en gevoelt en redeneert men welligt; maar ziet men ook op de gevolgen? Ja, dat duistere in de tooverkunsten van robin (die goochelaar wil ons nog maar niet uit de gedachten!) heeft toeloop en verbazing gewekt; maar zou men zich in Frascati laten verdringen, wanneer de wonderman gedurig terug keerde? Wij twijfelen, en evenzoo twijfelen wij, of de Heeren Dichters, die ons op onverstaanbare en onbevattelijke gedichten meenen te onthalen, op den duur bijval zullen vinden!
't Is niet onvermakelijk voor eene enkele reize, te vragen: ‘Hoe zit dat in elkaar?’ 't kan zelfs aardig wezen een proeve te nemen of men het zonderling luidend lied ook kunne verduidelijken door het in goed en verstaanbaar prosa over te brengen; maar op den duur is 't een vervelend en landziekig werk en wij vinden het niet aardig meer, en komt dezelfde man met dezelfde producten alweêr en alweêr, dan behoeven wij niet bijzonder boos te worden om te zeggen: ‘Gij moet voorbijgaan met uwe muziek, want wij begrijpen er niets van!’ en of hij ons dan al vertelle dat de muziek zóó wezen moet, en dat de zijne oorspronkelijk is, en dat de oude muziek geene waarde heeft, en dat de oude muziekanten botterikken waren, en dat het aan ons hapert wanneer wij dat niet weten, en andere zulke zaken meer; wij laten dan den liereman praten en blijven bij ons zeggen: ‘Gij moet voorbijgaan!’
‘Maar - hooren wij ons hartstogtelijk toeroepen -
{==207==} {>>pagina-aanduiding<<}
wat moet er van de goddelijke, hemelsche poëzij worden, wanneer men de kunst uit de kunst wegneemt en haar verlaagt tot het prosa des gewonen levens, dat door allen gesproken, verstaan en begrepen wordt?’
De dichtkunst behoeft niets te worden - zij blijve slechts wat zij is en de tijden door was: de leermeesteresse der volken, de schoone paradijsbloem op den levensweg, de reine vlam op het altaar van het ware, goede en schoone! Men noemt de poëzij de goddelijke, de hemelsche; maar zullen die benamingen op haar van toepassing zijn, dan is het noodig, dat zij klaar en duidelijk tot ons spreke; niet dat zij eene taal voere, die door niemand, of door slechts enkelen verstaan wordt. Onzin en bombast zijn beneden de waardigheid eener hemelsche schoone!
‘Maar roept men ons toe - wij leven in een beschaafder en wijsgeriger eeuw dan het voorgeslacht; wij leven in een tijd van vooruitgang!’ Concedo! Maar met alle beschaving, wijsbegeerte en vooruitgang, blijven wij een gracht een gracht, een straat een straat noemen, indien wij wenschen dat anderen ons zullen verstaan. En welk nadeel hebben natuurlijkheid, waarheid en eenvoud aan beschaving, wijsbegeerte en vooruitgang toegebragt, dat men aan het onnatuurlijke, onware, en dubbelzinnige den voorkeur zoude geven? De zangen van beroemde vaderen waren op natuur, waarheid en eenvoud gegrond en zij werden gezocht, gelezen, bewonderd en in het geheugen geprent; waren zij onverstaanbaar geweest in bewoording of gewrongen van zin, niemand zou ze gezocht, gelezen, bewonderd en in hoofd en hart bewaard hebben.
Is de kunst minder waard dien naam te voeren, omdat zij het merk van natuurlijkheid, waarheid en eenvoud vertoont? Daarvoor heeft wel niemand te vreezen. Men leze een gedicht van tollens; ieder verstaat en begrijpt het; het is zoo bevattelijk, zoo geheel onder elks bereik, dat het niemand behoeft te verwonderen, wanneer de gedachte bij hem opkomt: ‘met eenig nadenken en oefening zou ook ik zoo kunnen dichten!’ Maar

{==208==} {>>pagina-aanduiding<<}
beproef het eens, gij, die zoo denkt, wanneer de taal des Dichters tot in uw hart doordringt, en zijn bevallig lied klanken hooren doet, die in uwen boezem weêrklank vinden! Beproef het eens! - Reeds bij eerste poging zult gij de proefneming opgeven en uwe onmagt erkennen, en die erkentenis zal het bewijs zijn voor de waarheid, dat de gave der poëzij een geschenk des Hemels is, slechts aan weinigen te beurt gevallen.
En toch is de poëtische uitdrukking van het bewonderde lied even zoo duidelijk, natuurlijk en eenvoudig, als het prosa des dagelijksche levens? Waarin ligt dan het onnavolgbare? Wij antwoorden: dáárin, dat het buiten het bereik van onze krachten ligt, ons tot de hoogte van des dichters poëtische denkbeelden te verheffen.
De vreemde rigting, door sommigen, in onze dagen, aan de poëzij gegeven, is verleidelijk vooral voor jeugdige beoefenaars der kunst. Rusten aanleg, vorming en smaak nog niet op vaste, onwankelbare grondslagen, en zijn ook de dichterlijke denkbeelden daardoor nog niet tot genoegzame klaarheid gebragt, dan laat zich dat gebrekkige gereedelijk verbergen, wanneer men maar onverstaanbare woorden gebruikt en duistere volzinnen levert, die, wanneer het dichtstuk, overigens, eenige poëtische waarde bezit, des te eer gehouden worden voor nevelwolken, waarmede het genie zijn schitterenden luister opzettelijk bedekt.
Op die wijze is het misschien niet moeijelijk eenigen naam te maken. Maar de Jonasboom, die zoo spoedig opwies verdorde weder even snel. Ook in de Republiek der letteren en kunsten, bestaat er een wezenlijk onderscheid tusschen naam en naam. De namen van vondel en hooft behooren tot de geschiedenis der kunst, en evenzeer die van swanenburg en vos; maar die der eersten leven in de harten, die der laatsten leven alleen op de tong als er gesproken wordt over de afdwalingen van het mislukt of verwaarloosd genie.
De ware dichters, die leeraars der menschheid, hebben, bij het volbrengen der taak om hunne natuurgenooten te beschaven en te verlichten, wijzer en beter te maken, zich steeds geschikt naar de vatbaarheid des

{==209==} {>>pagina-aanduiding<<}
volks; homerus en aeschylus, sophocles en euripides, ovidius en horatius, corneille en racine, shakespeare en milton, tasso en camoëns, klopstock en schiller; hebben zij niet allen gedicht en geschreven overeenkomstig de taal en het spraakgebruik hunner tijdgenooten, zonder jagt te maken op verouderde spreekwijzen en uitdrukkingen, waarvan de kennis voor den beoefenaar der taal van belang moge wezen, maar die het begrip des volks te boven gaan, en er als zoodanig niet de minste waarde voor hebben?
Hooft, vondel en alle onze overige meesterzangers waren mede met te veel gezond verstand begaafd, om de, in hunnen tijd, reeds vergeten taal van maerlant en stoke weder op te rakelen. Welke kunnen dan de drijfveren en bedoelingen zijn van hen, die thans nog het verouderd spraakgebruik der middeleeuwen pogen in te voeren? Is het zucht tot vertoon van taalgeleerdheid? Of moet het slechts eene aardigheid heeten? Of zal het.... doch waartoe die vragen op welke wij geen antwoord weten te geven en omtrent welke wij ook gaarne onze onkunde belijden!
Met meer kennis van zaken, wanneer wij de aandacht vestigen op den geest onzer landgenooten, gelooven wij te mogen voorspellen, dat de zonderlinge rigting, door sommigen, in onze dagen, aan de poëzij gegeven, nergens en bij niemand een duurzamen bijval zal vinden; maar dat men, integendeel, van lieverlede, algemeen tot de oude duidelijkheid en verstaanbaarheid zal wederkeeren en geene producten meer zal aanbieden, bij welke de een den ander te vragen heeft: ‘verstáát gij dat? - zelfs de ijverigste voorstanders eener zoo hinderlijke nieuwigheid, zullen het moede worden zich zoo weinig gewaardeerd te zien, en meer voldoening zoeken op den weg der oude meesters in het vak, die even zoo min suffers en slaapmutsen waren, als het nu de goede koks zijn, die lange messen dragen.
Maar al vergisten wij ons in de beweegredenen tot die gewenschte verbetering, dan durven wij toch hopen, dat de poëet die - en dat met het meeste regt, - gaarne voor

{==210==} {>>pagina-aanduiding<<}
een man van beschaving gehouden wordt, spoedig zal leeren inzien hoe strijdig het is met alle regelen van wellevendheid, om tot landgenooten, beschaafd als hij, maar aan wie de gave der dichtkunst onthouden werd, eene taal te rigten, voor hen even duister als het verstaanbaarste Hollandsch voor den Peruaan! - Neen, Heeren Poëten! behoudens allen eerbied voor uwe dichterlijke talenten, geleerdheid, taal- en oudheidkennis, wij vinden het niet beleefd van u, ons te noodzaken, te ieder ure, met taalkundige woordenboeken in de hand te zitten, om er de beteekenis uwer gebezigde, maar nergens meer in gebruik zijnde, woorden in-na te snuffelen! Gij toont inderdaad zeer weinig belang in ons te stellen, eenvoudige prosaïsten als wij zijn, wanneer in stede van ons, met uwe poëtische taal te verheffen en te bemoedigen, ons ter nederslaat en tot wanhoop brengt, door ons dichtproducten aan te bieden, die het niet in ons vermogen is te ontraadselen, veel minder nog te verstaan. Als mannen van hooge beschaving, behoordet gij ons wat meer inschikkelijkheid te betoonen! Gelooft het, mijne Heeren! wij zouden er u, in alle nederigheid en ootmoed, in duidelijk en verstaanbaar prosa, voor danken!

b.z.

Het kasteel van de hen. (⋆)

De waarde van een geschenk wordt somtijds verdubbeld door de wijze waarop 't gegeven wordt. Maar de kunst van wèl te doen zóó, dat de weldaad verborgen blijft, en de beweldadigde haar aanneemt als een regt, wordt door slechts weinig, ongemeen edele zielen beoefend. Het getal der bevoorregten, die den aanleg voor deze verheven kunst van de natuur ontvangen, is maar klein, en nog kleiner het getal van hen, die haar pogen aan te leeren.

{==211==} {>>pagina-aanduiding<<}

De schilder en bouwkunstenaar furston, was de vriend van een rijken bankier te Londen, padrog geheeten. Eens, aan tafel, zeide padrog: ‘furston! ik heb in Devonshire een aanzienlijk landgoed gekocht, maar 't kasteel is oud en bouwvallig, het is eene oude dame, die de hand der Gratiën noodig heeft, om weder jong te worden. Gij moet me helpen met uwe talenten, bekwaamheid en smaak. Als ge mij verheugen wilt vertrek dan morgen, overmorgen, heden nog zoo ge kunt, en plaats u aan 't hoofd van dat belangrijke werk; herstel, verander, sloop en bouw geheel naar 't u bevalt; al wat gij doet is wel gedaan, onder ééne voorwaarde. Gij weet, dat ik plan heb mijne zaken over twee jaren te verevenen; welnu, zorg maar, dat ik over twee jaar met de slaapmuts in mijn zak Londen vaarwel kan zeggen, om mij voor altijd in het midden mijner gronden en bosschen te gaan nederzetten; in één woord: zorg, dat over twee jaar alles gereed zij.’ - ‘Aangenomen,’ sprak furston, ‘doe straks een rijtuig inspannen; ik vertrek dadelijk, om de staat van uwe nieuwe bezitting op te nemen. Daarna ziet ge mij in twee jaren, als 't noodig is, niet terug. Geef maar order aan uwe pachters en opzigters om mij zonder tegenspraak te gehoorzamen; ik zal u van al wat er geschiedt rekening en verantwoording doen.’
Furston vertrok en vond het kasteel in zulk een vervallen en ouderwetschen staat, dat er moed vereischt werd de taak op te vatten, om 't te herstellen. Maar de liefde niet alleen, ook de vriendschap verdubbelt zoo wel de natuurlijke als zedelijke kracht. De bouwmeester toonde dat ook nu. In weinig dagen was het vereischt getal werklieden van alle soort, door zijn werkzamen ijver reeds bijeengebragt: smeden, metselaars, steenhouwers, timmerlieden, loodgieters, leidekkers, tuiniers, een geheele bevolking van ambachtslieden, stroomde op zijnen wenk uit het geheele Graafschap bijeen. Furston-zelf onafgebroken met passer en potlood bezig, stortte zijn genie, in plan bij plan, op 't papier uit, en bestierde en bezielde allen door aanwijzing, woord en voorbeeld. De bedrijvige tooneelen, die hij dagelijks voor

{==212==} {>>pagina-aanduiding<<}
oogen had, en 't verlangen om zijnen vriend een regt aangenaam verblijf te bezorgen, wekten zijnen geest nog des te meer op, en de vereeniging van zoo vele handwerken en kunsten, onder 't gezag van zijn geheel onbeperkten wil, gaf hem eene menigte in van vindingen, de eene al gelukkiger en fraaijer dan de andere. Eindelijk, toen de twee jaren nog niet verstreken waren, kwam furston zijnen vriend de aangename tijding brengen, dat het kasteel en goed, geheel vervormd, vernieuwd en verfraaid, gereed waren, en de aankomst verbeidden van hunnen gelukkigen bezitter.
Padrog had zijne zaken vaarwel gezegd, en zag die mededeeling met verlangen te gemoet. Hoe groot was zijne vreugde, toen hij haar ontving, en hoe haastte hij zich, om met furston naar de plek te gaan, waar hij 't overige zijner dagen zou slijten! Maar nog grooter was zijn geestdrift, en de dankbaarheid die hem vervulde had geene grenzen, toen hij de herscheppingen gadesloeg, die het oude gebouw en zijne ouderwetsche omgevingen, in zoo kort een tijd, tot een betooverend schoon geheel hadden gemaakt. Den Tartarus had hij gekocht met zijne rotsen en wildernissen; nu bezat hij de tuinen van armida, of ten minste die van de medicis. Waar hij den blik wierp, overal scheen een weldoende geest den landbouw aangemoedigd, de kunsten geleid, den overvloed gevestigd te hebben. De bosschen waren nergens meer ontsierd door 't doode hout van vergane of reeds nedergeworpen stammen en takken; de gronden droegen niet meer kruid en onkruid op dezelfde plek; het wild, voor het jagtvermaak der aanzienlijken noodig, overstroomde en beroofde niet meer de akkers en moesgronden der behoeftigen, en de visschen, in den schoot van vlieten en kreeken, worstelden niet langer tegen het alles verstoppend vuil der waterplanten, die ook den armen visscher de gelegenheid benamen tot eenen goeden vangt. In het park riepen Faunen onder den schaduw van 't geboomte; Dryaden met breede vallen van doorschijnend water gesluijerd; Saters op den oever uitgestrekt of ter helft van achter opgaand riet te

{==213==} {>>pagina-aanduiding<<}
voorschijn komende, dichterlijke herinneringen voor de verbeelding der wandelaars; in en op het kasteel werd de geest aanvankelijk getroffen door 't zwaarmoedige zijner Gothische torens en ontzagwekkende tinnen; maar hij verzoende zich welhaast met die overblijfselen van middeleeuwsche ruwheid, als hij opmerkte, hoe 't inwendige alom, bij elke schrede, nieuwe blijken aanbood van de vindingrijkheid der ontwikkelde wetenschap, van 't betooverend schoone der moderne kunst. Nabij een der oude wachttorens verhief zich een sterretoren; aan de oude kapel grensde de welvoorziene boekerij, en als de valbrug werd opgehaald, raakten hare ijzeren kettingen bijkans 't koper aan van 't blinkende gereedschap der keukens: - alom scheen de oude Heptarchie aan de nieuwere beschaving de hand te reiken.
Toen hij alles gezien, goedgekeurd en bewonderd had, sprak padrog tot zijnen vriend: ‘furston! gij hebt twee jaren lang uwen tijd en uwe talenten aan mij ten offer gebragt; zeg mij, welke vergoeding ik kan geven, niet voor uwe vriendschap, die niet te betalen is; niet voor uwe talenten, die geen koopgoederen zijn, maar voor uwen tijd, waarvan 't verlies voor u niet is te herstellen.’ - ‘Behoor ik dan,’ antwoordde furston knorrig, ‘tot dezulken, die enkel om loon werken? - Gij zijt voldaan en tevreden, en ik ben voldaan en tevreden; dat is alles, wat ik verlang.’ - ‘Dan blijft ge toch bij mij,’ hernam padrog, ‘zoo lang ik leef!’ - ‘Dat zou te veel zijn,’ antwoordde furston, terwijl hij eene pijp opstak en naar buiten ging.
Padrog wist zeer goed dat furston volstrekt geene fortuin bezat, maar leven moest van zijne verdiensten; doch hij wist ook, dat zijn kitteloorig gevoel van eigenwaarde alle omzigtigheid noodig maakte. Wat kon, wat moest hij doen? - Padrog had een talrijk gezin. Als hij stierf zou furston in hem veel, zéér veel, misschien alles verliezen, en de bankier wilde, daarom te meer, hem voor altijd een onafhankelijk bestaan verzekeren. Maar hoe? - Daar schoot hem te binnen, dat furston, een zeer onhandig schutter, de zwakheid had

{==214==} {>>pagina-aanduiding<<}
te gelooven, dat hij een schutter was bij uitnemendheid. Op dat zwak bouwde padrog nu zijn edel plan.
Door een bekende uit de nabuurschap deed hij, onder 's hands, een aangenaam en rentegevend landgoed koopen, en zoo ras de koop voltrokken was, werd verder afgesproken. Eenige dagen later gaf padrog een diner, waaraan hij wel zorg droeg niemand te noodigen, die als een goed schutter te boek stond. De bezitter van 't goed bragt het over tafel als bij toeval ter sprake, en stelde 't voor alsof hij wenschte er zich van te ontdoen, en noemde een zeer matige som voor welke hij 't aan padrog zou afstaan, als deze 't wilde overnemen. - ‘Mijn waarde buurman!’ sprak padrog, ‘van zulk een goed is gemakkelijk af te komen, en zelfs wel op 't oogenblik. Maak er eene loterij van; waarom zouden we die aardigheid niet hebben? - Zes-en-dertig heeren zijn hier aan tafel; maak twee-en-zeventig loten, en behoud er de helft van; de overige zes-en-dertig neem ik voor de helft van den gevraagden prijs. Dan zetten we eene hen of een haan op gindschen Corinthischen zuil, en die 't beest raakt is eigenaar van 't goed. Gij krijgt de helft maar van den prijs; doch hebt ook zes-en-dertig schoten. Wat denkt ge daarvan?’
Weddingschappen en wat er naar zweemt, vinden bij Engelschen altijd bijval. De gasten juichten het plan toe, en de voorgewende bezitter van 't goed juichte mede. De zes-en-dertig nommers werden dadelijk geschreven; maar nu deed de edelmoedige bankier die nommers aan zijne gasten ronddienen. Bedanken of verontschuldigen baatte hen niet; elk hunner moest een der nommers uittrekken en op zijne beurt naar den eigendom van 't goed mededingen. Eindelijk lieten de gasten zich overhalen. Aan padrog viel een der eerste nommers ten deel. Op den aangewezen zuil werd eene hen bevestigd, de buksen werden geladen, en de vermeende wedstrijd ving aan.
Intusschen waren ook alle verdere maatregelen genomen: een notaris, met het noodige schrijftuig gewapend, voegde zich bij het gezelschap, en wachtte op het schot

{==215==} {>>pagina-aanduiding<<}
des winnaars, om dadelijk de acte van overdragt ten zijnen name op te maken, en een behendig jager, voor 't gezelschap onzigtbaar, stond in de nabijheid met een windroer, om, zoo ras het schot van furston viel, de hen neder te leggen. Alles gelukte naar wensch. De eerste nommers schoten mis, maar furston legde aan, zijn schot ging af, en - de hen was dood. De notaris deed de acte van overdragt door de twee partijen teekenen, en allen wenschten den bekwamen schutter geluk met zijn behaalden prijs.
Die in het plan waren ingewijd bewonderden den bankier in stilte, en bewaarden 't geheim, waaraan het geluk van een regtschapen man en geacht kunstenaar verbonden was, en het volk dat, in spreekwoorden en bijnamen, kostelooze gedenkteekens oprigt, noemde van toen af het landgoed, in furston aan de kunst ten deel gevallen, het kasteel van de hen. Dit was misschien de eenigste maal, dat plutus eene notariële acte passeerde ten voordeele van apollo.

De woudbloempjes.

(Vertaald.)

Eenige eeuwen geleden kwam het de kleine bloemen, die eenzaam en vredig in het woud bloeiden, in den zin, om zich over hare eenzaamheid en verlatenheid te beklagen.
‘Het is waarlijk niet der moeite waard,’ zeiden zij onder elkanderen, ‘om frisch op te bloeijen en lekker te ruiken, en in het diepste van het bosch te leven en te sterven, en aan den wind onze liefelijkste geuren te moeten geven, daar hij bovendien nog niet eens weet, wat hij er mede doen zal. Hoe gelukkig zijn de bloemen in de tuinen! Zij worden door de zorg van den tuinier nog schooner gemaakt; men bewondert haar en haar leven is een voortdurend feest. Onze verbanning duurt waarlijk al te lang, wij moeten ons beklagen, en

{==216==} {>>pagina-aanduiding<<}
Hem die ons geschapen heeft bidden, om ons te verplanten in een anderen grond; want wij zullen hier nog van verveling sterven!’
‘Gij weet niet wat gij zegt, kinderen!’ viel haar eene bloem in de rede, die reeds eenigzins verwelkt en niet zonder ondervinding was. ‘Gij wilt deze stille en ongestoorde plaats verlaten, om midden in de groote wereld te leven. Gelooft mij, wat God doet is welgedaan, en Hij heeft ons hier geplant, omdat wij hier beter dan ergens elders opgroeijen. Zeg mij, waar anders woont het geluk, dan in de schaduw dezer schoone boomen, wier groene bladeren zoowel tegen den noorden wind als tegen de hitte van den zomer beschermen, en die boven uwe kroonen zich van elkander scheiden, alleen om u den hemel te laten zien? Waar vindt gij dat wonderbare mostapijt weder, dat in zulk eene schoone overeenstemming is met uwe kleuren? Gij klaagt over uwe eenzaamheid! Acht gij het dan voor niets, den ganschen dag door tallooze vlinders te worden gezocht en gevierd, en gedurende den nacht in het gezelschap te zijn der geesten, die het bosch bewonen en voor u geene geheimen hebben? Gelooft mij, kinderen, de wereld is vol valstrikken voor de arme bloemen. Gelukkig alleen zijn dezulken, die, even als wij, in eene eenzaamheid leven, waarin de hand des boozen nog nooit is doorgedrongen.’
Deze lange aanspraak werd gevolgd door een lispelend gefluister, dat van bloem tot bloem overging. Men kan ligt begrijpen wat er bij deze gelegenheid in het midden werd gebragt en met welk eene minachting de jonge frissche, naauwelijks ontloken bloemen, den wijzen raad eener verwelkte zuster opnamen. Doch eenige onder haar en wel de verstandigste, gelijk de deugdzame kruizemunt, het zachtzinnige varenkruid en de getrouwe goudwortel, gaven, hoewel niet zeer luid te kennen, dat het reeds laat was en tevens tijd om te gaan slapen; dat de nacht goeden raad mede bragt, dat de zaak te gewigtig was om die maar zoo aanstonds te beslissen, en zoo al meer; om kort te gaan, zij zeiden alles, wat

{==217==} {>>pagina-aanduiding<<}
men gewoonlijk aanvoert, als men voor iemand bevreesd is en daarom tijd wil winnen.
De ongeduldigste bloemen echter waren van gevoelen, dat het geenszins te laat èn dat haar leven vrij kort was, om iets nuttigs te verrigten, dat de bloemen slechts een heden en geen morgen kennen, en dat men altoos maar het tegenwoordig oogenblik moest waarnemen.
‘Ik dacht dat er geen einde kwam aan de lange redeneering van die oude zuringplant,’ sprak eene dikke bernagie op eene bitsen toon, tegen eene slingerplant, die naast haar ritselde.
‘Beste,’ sprak eene neuswijze veldanemoon tot eene valeriaanplant, wier vlugheid en onbestendigheid bekend waren, ‘als men het gevaar vreest, dan kent men het ook en ik geef mijn schoonste roodblad tot onderpand, dat die oude zuring zekerlijk eenmaal in de stad geweest is en dat eenige van gindsche witte slaapbollen, die zoo als gij weet, een tijd lang slechts een bedwelmend geluk verspreiden, haar het hof zoodanig hebben gemaakt, dat ze nu aan het suffen geraakt is.’
‘Blijf mij met oude lieden van het lijf,’ riep een wild viooltje; ‘zij zingen altoos hetzelfde liedje.’
En alzoo voerden degenen die beter gedaan hadden met te zwijgen, het grootste woord. Gedurende deze overwegingen was de nacht ingevallen en ook zijn medgezel de slaap, en beiden bedekten de natuur met hunne vale vleugelen. De kleine bloemen neigden hare half gesloten kelkjes ter aarde en begonnen te sluimeren, terwijl reeds vele anderen in een vasten slaap waren gezonken.
Maar het smachtend verlangen in haar was niet ingesluimerd en vloog, met hare zoetste geuren, naar boven; want de geur der bloemen is het gebed en de wierook, die zij den hemel offeren.
En ook in dezen avond stegen hare geuren nog liefelijker naar boven en wasemden ten hemel op.
De hemel verhoorde de bede van de bloempjes uit het

{==218==} {>>pagina-aanduiding<<}
woud en in denzelfden oogenblik werden zij allen, die met haar lot ontevreden waren geweest, door een wonder midden in een grooten tuin verplaatst. De klimop had zelfs den olm, het riet het liefelijk suisen van zijn beekje en de maagdepalm zijn zoete herinneringen verlaten. Toen zij den volgenden morgen, met het aanbreken van den dageraad ontwaakten en hare met daauw beperelde bladen deden schudden, zagen zij dat haar vurigste wensch vervuld was en zij waren zoo blijde verrast, dat het haar moeijelijk viel, om aan dat aangename wonder te gelooven.
‘o, Hoe schoon is het hier!’ riepen zij verrukt, toen zij een weinig van hare verbazing waren bekomen. ‘Welk een onderscheid toch is er tusschen ons somber woud en dezen schoonen tuin, waarin de zon onbelemmerd mag schijnen. Hier althans kan men naar hartenlust tieren en zich laten zien, en beminnen en bewonderen.’
o, Die dwaze bloemen! Wisten zij dan niet, dat men niet alles bemint wat men bewondert? - Allen hieven zij hare kopjes pronkziek omhoog en spreidden zich uit, om grooter te schijnen en aan hare gevaarlijke mededingsters naast zich, gelijk te zijn. Maar te vergeefs! de goede hemel had ze tot kleine bloemen geschapen en dus waren en bleven zij kleine bloemen. Daarenboven konden zij zich niet tegen elkanderen beklagen en wederkeerig troosten, want zij waren van elkander gescheiden. De zusters zagen zich verre verwijderd van de zusters, en er bestonden tusschen haar geene banden van bloedverwantschap meer. De evenredigheid toch in den tuin bragt dit mede; iedere plant had eene bepaalde plaats. Over het ware geluk bekommerden zij zich overigens niet, het was haar slechts te doen om schoon te zijn en dezen schoonen tuin tot sieraad te verstrekken. Maar het speet haar toch. Zij vertroostten zich evenwel met de gedachte, dat men haar prachtig vinden en het haar zeggen zou; en dit geluk scheen haar nog niet te duur gekocht. Daarom deden zij al het mogelijke, om zich prachtig en geurig voor te doen.

{==219==} {>>pagina-aanduiding<<}

Maar welk eene onaangename verrassing, welk eene smart, welk een ongeluk, welk eene verwarring! Zij trokken de blikken niet tot zich, zelfs bemerkte men haar niet en waren zij niet op het bloembed in zekerheid geweest, dan zou men haar welligt vertreden hebben. Het hoog opgeschoten duizendblad, die zijne bekoorlijkheid schaamteloos opdringt, de pioenen, die onder hare donkerroode bladeren hare onbeduidendheid verbergen, en in het algemeen, al die bloemen, die geene andere bekoorlijkheid bezitten, dan haren in het oog loopenden pronk - deze alleen worden opgemerkt en gevleid en schijnen de koninginnen van den tuin te zijn. Deze zijn ook juist van de regte soort om de hulde van laffe vleijers, in allen ernst op te nemen.
Hoe jammer toch! Maar het was immers niet mogelijk, dat de eenvoudige klokwinde, het bedeesde zilverkruid, de zachte maluwe, het goedige sneeuwklokje, de onschuldige korenbloem, de sentimenteele madeliefjes in het oog konden vallen, daar ze stonden naast de opgeblazen, honderdbladige roos, naast de mosroos, de geele roos, de stokroos en al die ontelbare soorten van rozen, waarop de tuinier zich verhoovaardigt, zonder nog de tulpen, hortensiaas en andere groote bloemen mede te rekenen, die haar allen overschaduwden.
o, Hoe vele tranen werden daar vergoten, hoe vele kelken verdorden van smart; en ach hoe berouwde het de kleine bloemen, dat zij zich van de schaduw des wouds, van het mos en van de stilte, en rust hadden afgerukt. Maar nog vreeselijker werd haar lot, toen de tuinier met de spade in de hand in hare nabijheid kwam. Zij sidderden allen van doodsangst en wenschten zich een voet diep in de aarde. Maar zij kwamen er nu nog met den schrik af, haar doodsuur had nog niet geslagen, en nog werd haar geen dood bereid, van welke zij zelfs geen denkbeeld hadden; want in het woud sterven de bloemen een schoonen dood, en God de Heer alleen ontneemt ze daar het leven.
Maar het verging haar bijna even zoo droevig alsof zij inderdaad waren gestorven. De middagzon, die hare

{==220==} {>>pagina-aanduiding<<}
stralen op de arme kleine bloempjes onbelemmerd gloeijen liet, verzengde hare kelkjes en bladeren. Zij waren, ach, altoos gewoon geweest, om onder den koelen sluijer van het loof der groote boomen voor de brandende zonnestralen beveiligd te zijn, en hier - was zelfs geen murmelend beekje; dat haar kon verfrisschen. - Men begoot haar nu en dan wel met een weinig water; maar helaas, welk water was het! Laauw en met vele dampen bezwangerd! En bovendien kwam die jammerlijke verfrissching zoo laat en bijna op het oogenblik, waarop zij, na een aandoenlijk lijden, dreigden te bezwijken. Er bevond zich ook, noch een grashalm, noch een weinig mos in de nabijheid en zij moesten in dorre vaalzwarte aarde opgroeijen, die gedurig werd omgewroet, zoodat zelfs niet een met haar bevriend plantje kon opwassen.
‘Ach, laat ons toch dezen ongastvrijen grond verlaten,’ spraken eens op een morgen, de opregtste der onnoozele bloempjes. ‘Laten wij weder naar onze bosschen keeren!’ Maar hoe zoude men zich op weg kunnen begeven, wanneer men niet gewoon is te gaan! Zij deden allen een ootmoedig gebed en zelfs eene gelofte gelijk de vertwijfelenden doen. Maar er geschiedde geen wonder. Niet altoos is de engel der barmhartigheid nabij, om de kinderen der aarde van hun leed te verlossen, en zij kwijnden voort en stierven een langzamen en treurigen dood.
Sedert dien tijd zijn er woudbloempjes in alle tuinen; maar, alsof er een vloek op haar rust, zij tieren niet zoo frisch en welig, en hare droefheid en smart leeft voort in haar kwijnend kroost. Zij blijven en zijn nog altoos gelijk zij waren, toen zij haar geboorteland verlieten, en zij zullen wel altoos zoo blijven; want het is aan de kunst der bloemkweekers nog niet gelukt om haar te veranderen. - IJdelheid en hoogmoed, die de eerste menschen ten val bragt, heeft ook de bloempjes uit de bosschen en dalen in het verderf gestort.


{==221==} {>>pagina-aanduiding<<}

Het sprookje van het goede Chrisje.

(Vertaald.)

Eens op een zondag namiddag, in het midden van den zomer, gingen eenige dorpskinderen naar de kerk, om hunne Catechismus-vragen op te zeggen. Ook chrisje, het stiefdochtertje van den schaapherder ging mede, en toen de leeraar tegen de kinderen zeide, dat ieder mensch, hoe gering ook zijne vermogens waren, zich moest bevlijtigen om goed te doen - toen begon het lieve kind te weenen. Chrisje was zoo arm, en in hare onschuld schreide zij op de gedachte, dat zij niemand een liefdedienst kon bewijzen, ja zelfs niet eens een duifje of een schaapje wegschenken; dewijl zij-zelve geen van beiden ooit bezeten had.
Zij kwam zeer neerslagtig uit de kerk terug, want zij dacht, dat de goede God geen welgevallen in haar had; omdat zij in hare meening nog nooit iets goeds had verrigt, en daar zij niet met rood bekreten oogen te huis wilde komen, ging zij het veld in, waar zij zich onder een wilden rozenstruik nederleidde. En zie, daar bemerkte zij, dat zijne bladeren verwelkt en dor langs de takken hingen, en dat de roode roosjes er verflenst en kwijnend uitzagen; want het had sinds lang niet geregend. Zij ijlde daarop naar een beekje, dat niet verre van daar zachtkens voortkabbelde, en schepte met hare beide handjes - want zij had niets bij zich - telkens een weinig water, dat zij met moeite en geduld op den bijna verdorden rozenstruik uitgoot, zoodat hij nog dienzelfden dag frisscher en krachtiger werd en de roosjes geuriger en schooner opbloeiden. - Toen ging het goede chrisje weder naar het beekje in de weide en benijdde den zilverklaren stroom, het vermogen om goed te kunnen doen; want zij dacht er niet aan, dat zij-zelve zoo vol goedheid was.
Zij ging een weinig verder voort, langs den vliet, en zag een grooten steen in de bedding van den zachtvloei-
{==222==} {>>pagina-aanduiding<<}
jenden stroom liggen. Het water kabbelde langzaam en moeijelijk onder den steen voort, zoodat het niet meer lustig plaste en klaterde. Dat smartte het goede chrisje; zij sprong met hare bloote voetjes in de beek en trachtte den zwaren steen te verwrikken. Eer er nog een half uur verloopen was, had zij hem met kinderlijke inspanning er uitgewenteld en het water vloeide weêr kabbeland voort en scheen het goede kind met zijn gemurmel te danken.
En het goede chrisje ging nog verder voort; want niemand te huis verlangde naar haar; haar stiefvader was norsch tegen haar en hare moeder hield meer van hare jongere zusjes, en dat deed het lieve meisje dikwerf in stilte weenen. Na een verren omweg kwam zij eindedelijk in het dorp terug en zij was ontevreden over zichzelve, omdat zij nog aan niemand een liefdedienst had kunnen bewijzen. Daar lag in een tuintje, achter de eerste hut van het dorp, een ziek kind alleen; want de moeder was op het veld gegaan om korenaren te lezen. Maar eer de moeder vertrokken was, had zij voor haar kind een klein molentje gemaakt van berkentakjes en verguld papier, opdat het kind niet ongeduldig worden en naar haar verlangen zou. Maar het zieke kind lag op de groene graszoden, onder de geele goudsbloemen en schreide; want de blinkende vleugeltjes van het molentje bewogen zich niet meer, daar er niet het minste koeltje onder de bladeren suisde.
IJlings klom het goede chrisje over de lage heining van het tuintje, hoewel zij daarbij hare voeten bezeerde en haar zondagsrokje scheurde. Zij knielde nu voor het kleine molentje neder en blies, uit al hare magt, tegen de kleine wiekjes, zoodat het nu vrolijk begon te draaijen en niet meer stil bleef staan.
Toen begon het zieke kindje te lagchen en klapte in de handjes, en chrisje werd niet moede om het molentje door haren adem te bewegen. Eindelijk viel het kind, van genot vermoeid, in slaap, en daar het avond werd, ging chrisje huiswaarts; de honger deed haar voortspoeden, want sedert het middaguur had zij nog niets gegeten.

{==223==} {>>pagina-aanduiding<<}

Toen zij weder in het hutje harer ouders kwam, hoorde zij haren stiefvader razen en schelden. Hij was juist uit de herberg teruggekeerd, alwaar hij zich een roes had gedronken, en toen zij het kleine woonvertrekje binnentrad en hij het gescheurde rokje van het meisje zag, waggelde hij naar chrisje toe en sloeg met zijne ruwe vuist tegen de slapen van het zwakke kind.
Daar boog chrisje het hoofd neder, even als de verwelkte rozen op het veld; want de slag had haar doen duizelen. Toen zij daar nu zoo bleek en stervend op den grond nederzeeg, sprong de moeder haar jammerend ter hulpe en ook de norsche en oploopende man werd eensklaps nuchteren van schrik. Zij weenden en weeklaagden beiden om het goede kind, en leiden het in het kamertje te bed, en bestrooiden het met allerlei bloemen, rozen, anjelieren, duizendschoonen en palmtakjes; maar het arme meisje was gestorven. Terwijl nu de beide ouderen elkander hevige verwijtingen toevoegden, over hunne hardvochtigheid jegens het zoo aandoenlijk en jong ontslapen kind, en toen vooral het geweten van den boozen stiefvader begon te kloppen, toen ontzwol het beekje aan zijne bedding en ruischte de kamer binnen en kustte de oogen en den mond van het gestorven chrisje. Zij sloeg de gebroken oogen weder op, de koele droppelen vloeiden in hare aderen, en bragten het stilstaand bloed weder in beweging: ‘Zie,’ ruischten de stroomen haar tegen, ‘dit doen wij uit erkentenis voor de goedheid, die gij aan ons hebt bewezen.’
Niet lang daarna kwam ook de lucht, kustte het voorhoofd en de wangen van het bleeke kind en ademde het een nieuw leven in de borst. Toen begon haar hartje weder te kloppen en zij greep naar de bonte bloemen en verblijdde zich weder. En de lucht sprak: ‘Ik breng u den adem terug, dien gij ten beste had om het zieke kind te vervrolijken.’
Toen speelde er een hemelsche glimlach om chrisjes trekken. - Niet lang daarna kwam er een engel door de lage deur van het kamertje zweven met een ruiker frissche geurige rozen in de hand. Hij leide die op de

{==224==} {>>pagina-aanduiding<<}
doodsbleeke wangen van het kind, en de rozen gaven haar den blos weder en spraken: ‘dat doen wij uit erkentenis voor het goede, dat gij aan ons gedaan hebt.’ - Nu kuste haar ook de engel op voorhoofd, oogen en mond en hare jeugdige levenskracht keerde weder, en de engel sprak tot haar: ‘Gij hebt het goede verrigt naar uw vermogen; daarom wordt gij ook dubbeld gezegend!’
En van dat eigen oogenblik af aan werd chrisje gezond, en op hare wangen verscheen zulk een schoone blos, dat men haar voortaan het lieve blozende meisje noemde. De moeder werd nu liefderijker jegens haar gezind en ook de hardvochtige, norsche stiefvader kwam tot inkeer en hij werd vriendelijk en zacht tegen het goede kind, dat opwies tot blijdschap van hare ouderen en van alle goede menschen.

Broeder Jonathan.

‘Wel, zeî ze, en toen zeî ik, en toen zeî zij.’ - ‘Hoor!’ - Ferm!’ - ‘Neen maar begrijp-je wel? - Ja, maar vat-je wel?’ - ‘Wat blief-je?’ - ‘Dit en dat, en 't een en ander meer!’ - Wie heeft niet onder zijne goede bekenden dezen of genen, die zulk eene geliefkoosde uitdrukking, zonder dat hij 't weet, om 't andere woord gebruikt? - Wordt het eens opgemerkt, dan krijgt hij er een bijnaam van. Maar dat een geheel volk in 't zelfde geval kan komen is nog al vreemd, en toch is 't zoo; en wel met het verstandigste volk van den aardbodem.
Toen washington, als bevelhebber over de krijgsmagt der Noord-Amerikaansche opstandelingen, Massachussetts organiseren, en er maatregelen nemen zou van verdediging, was er aan alles gebrek, en welke middelen men ook beraamde om zich te voorzien, altijd deden zich onoverkomelijke zwarigheden op. Wierd men intusschen aangegrepen, dan was alles verloren. In dat hagchelijk moment was jonathan frumbull Gouverneur van Con-
{==225==} {>>pagina-aanduiding<<}
necticut, en daar washington veel vertrouwen had in zijn doorzigt en ijver, zeide hij eindelijk: ‘Nu moeten we Broeder jonathan nog eens vragen.’ - Dat gebeurde en Broeder jonathan voorzag werkelijk in de meeste behoeften van 't leger. Dit maakte den man algemeen bemind, zoodat ieder den mond vol had van zijne goede diensten. Toen het leger zich naderhand meer en meer uitbreidde, deden zich meermalen gevallen op, waarin zelfs de schrandersten geen raad wisten, en dan riep ieder uit: ‘Konden we Broeder jonathan maar weer vragen!’ - Zoo werd die uitroep een soort van spreekwoord, en de oude Gouverneur van Connecticut kreeg er 't aanzien door van een beschermheilige, van wien elk wat goeds verwachtte. De vreemdelingen die het leger, om voor de vrijheid te bestrijden, kwamen versterken, dreven den spot met dat eeuwig beroep op Broeder jonathan. Men weet niet wie de spotboef is geweest, die er 't eerst een sobriquet van maakte voor de geheele Natie, maar zeker is het, dat aldus die bijnaam is ontstaan, door welke het Noord-Amerikaansche volk wordt aangeduid.

De nuttigheid van taalkennis.

In de diligence zat eene dame tegenover een heer van Oostersch voorkomen, die een gesprek, hetwelk hij met zijnen buurman hield, met de afgrijselijkste vloeken doorspekte. Toen 't al te erg werd vroeg hem de Dame beleefd: ‘of hij ook 't Hebreeuwsch verstond?’ - ‘Ja zeker.’ - gaf hij ten antwoord, denkende dat zij hem in die taal iets wilde zeggen. - ‘In dat geval’ sprak de Dame ‘zoudt ge mij en waarschijnlijk ook de overige passagiers veel genoegen doen, als ge uwe vloeken in 't Hebreeuwsch wildet uitspreken.’ - De teleurgestelde en beschaamde snoever had, na dit scherp maar vriendelijk verzoek, niets meer in te brengen.


{==226==} {>>pagina-aanduiding<<}

Eene verschrikkelijke bedreiging.

Toen Lord ellenborough eene huwelijksvereeniging bijwoonde, en er, in een gedeelte der zaal, onder de plegtigheid gesproken werd, zag hij derwaarts, en riep met een norsche stem: ‘Stilte dáár, of ik doe u ook trouwen!’

De niet vleijende toelichting.

In een voornaam gezelschap zeide iemand, die bij de aanwezige grooten zijn hof wilde maken, ‘dat de Vorsten ook in den hemel hunne eigene zetels hebben, op welke zij zitten naar hunnen rang.’ - ‘Is dat waarheid?’ - vroeg een hoog persoon aan iemand die niet gewoon was te vleijen. ‘Ja, genadige Heer!’ sprak deze, ‘ik heb óók gehoord, dat de stoelen er staan; maar ook, dat er een hand dik stof op ligt, omdat ze zoo zelden gebruikt worden.’

Jeugdig genie.

‘Het plan van mijn stuk is echt tragisch en geheel nieuw.’ sprak een jong dichter in vervoering. ‘Al mijn helden sterven reeds in het derde bedrijf.’ - ‘En wie spelen dan in de volgende bedrijven?’ - ‘Hunne schimmen.’ was het geniale antwoord. - Jammer, dat dit meesterstuk nog niet in druk is verschenen!

Misverstand.

‘Maak 't toch kort! Maak 't toch kort!’ - riep een geleerde in verstrooijing den man toe, die hem zijn haar sneed, en het eene beuzelachtige vertelsel aan het andere knoopte. De man sneed en vertelde vlijtig door, en hoe vlijtiger hij sneed en vertelde, des te harder

{==227==} {>>pagina-aanduiding<<}
riep de geleerde: ‘Maak 't toch kort!’ - Eindelijk hield de man op en zeide knorrig: ‘Nu kan 't niet korter.’ en hij had gelijk. Toen de geleerde zich in den spiegel bezag, herkende hij zijn hoofd niet meer. Er bleef hem niets over - dan eene pruik te bestellen.




Geestelijke schouwspelen in Duitschland.

Het opvoeren van bijbelsche tooneelspelen, gelijk deze in de middeleeuwen zeer gebruikelijk waren, heeft thans bijna overal in Duitschland opgehouden. Slechts in een gedeelte van het Beijersche Oberland, in het Ammerdal, is deze gewoonte in wezen gebleven, daar de gemeente Oberammergau nog aanhoudend, telkens na een tijdverloop van tien jaren, des zomers, van Mei tot September, de lijdensgeschiedenis van den Zaligmaker tot het onderwerp van twaalf tooneelvoorstellingen maakt. In de open lucht wordt alsdan een groote schouwburg opgeslagen, en geheel de bevolking der plaats neemt onderling de rollen op zich. Jong en oud vervult even gewillig het aan ieder toegedeelde karakter: de oude man met grijze haren en half kalen schedel speelt met niet minder ijver de rol van den valschen phariseeuw, als het blondlokkige knaapje over de goudkleurige vleugels juicht, die het tot medegenoot der engelenscharen maken moeten. Sedert de jongste voorstelling in 1840 zijn thans weder tien jaren verloopen, en de aanstaande zomer, die na dezen langen winter toch wel eindelijk komen zal, moet de herhaling dier vrome tooneelvertooningen aanbrengen. Den 20 en 21 Mei zullen de eerste bedrijven daarvan gegeven worden. Waarschijnlijk zullen deze, als naar gewoonte, een overgroot aantal bezoekers naar Oberammergau lokken, dat buitendien door reizigers drok bezocht wordt, en zulks om zijne treffende bergtooneelen in den omtrek en om de kunstvlijt zijner bewoners, die, even als de Zillerthalers in Tyrol, in het houtsnijden uitmunten, allezins verdient.





{==228==} {>>pagina-aanduiding<<}

De bruid.


In 't verleden 
Ligt het heden. 


In 't west of oost - wie zegt ons waar? - 
Leefde eens een rijksvorst en vorstin, 
Verbonden aan elkaâr door d'echt, 
Nog sterker door den band der min. 
 
Bij hun geboorte schonk een fee, 
Die lust in menschenvreugde had, 
Twee gaven hem, twee gaven haar. - 
Wat waren zij? - Wie zegt ons dat? 
 
Eén was: - geluk te zoeken in 
Genot van stille huislijkheid; 
En één: - geluk te doen ontstaan 
Door daaglijksch wèldoen met beleid. 
 
Der grooten mildheid is een zon: 
Zij ga niet op, en - 't overig' treurt; 
Maar ook zij nut niet waar heur licht 
Onvruchtbaar zand of rotsen kleurt. 

{==229==} {>>pagina-aanduiding<<}

Hen beiden droeg het volk in 't hart; 
Elk hunner prezen klein en groot, 
Als voorbeeld op den weg der deugd, 
Als aller braven steun in nood. 
 
Een dochter - waardig evenbeeld, 
Naar hoofd en hart, van 't oudrenpaar - 
Trad als een vriendlijke engel rond; 
Een maagd bekransd met twintig jaar. 
 
Ook hààr droeg groot en klein in 't hart; 
Ook hààr beminden oud en jonk, 
Die, vroom en mild, in al den glans 
Van de ouderlijke zeden blonk. 
 
Daar kwam op eenmaal uit het Noord, 
Een fiere, wakkre Koningszoon; 
Hij won heur hart, hij vroeg heur hand 
En lag aan haren voet zijn kroon. 
 
Vaartwel, gij ouders, volk en Land, 
Als zich de liefde gelden doet! - 
Één is haar maagschap, volk en Land: 
Dien volgt ze; dien, door vuur en vloed! 

{==230==} {>>pagina-aanduiding<<}

Dat lag op veler horst als lood. - 
‘Wel voegt haar,’ dachten zij, ‘die kroon, 
Dat purper en dat hermelijn 
Behoort haar deugd, betaamt heur schoon. 
 
Maar òns gaat zij verloren! - Ver 
In 't Noorden trekt zij; over zee; 
Wij zien haar zeker nooit weêrom; 
Ligt trekt zij vader, moeder meel’ 
 
En nergens rees een vreugdetoon, 
Een feestgroet, of een luchtig lied; 
De menigte trad zwijgend om; 
Der dichtren harpen klonken niet. 
 
Toen stond een grijze ziener op 
En greep met geestdrift in de snaar, 
En sprak: ‘o Volk! zoo trouw als vroom! 
Hoe weinig kent ge 't oudrenpaar! 
 
Eer 't u verlaat ziet gij de zon 
Bij avond aan den morgenkant; 
Eer ziet ge d' oceaan verdroogd, 
Eer 't u verlaat en 't Vaderland. 

{==231==} {>>pagina-aanduiding<<}

De gaven, die een goede fee 
Hun heeft geschonken, erven voort; 
Wat beide de oudren zijn voor u, 
Dat zal de dochter zijn voor 't Noord. 
 
Een edel volk wacht van de keus 
Zijns erfgenaams van 't hoogst bewind, 
Een kroonvorstin; der vrouwen roem; 
In wie 't een wakkre moeder vindt. 
 
Onthoudt het Noord die moeder niet! 
Vrees niet, dat ze u vergete! - Neen, 
Heur taak is dáár; heur hart blijft hier; 
Al scheidt u de oceaan vaneen. 
 
Als zij den smaak voor huislijk heil 
In 't Noorden aanvuurt; als heur hand 
Alöm geluk vernieuwt of schept 
In 't aangenomen vaderland, 
 
Dan bidt dat edel volk haar aan 
En harer oudren stam, en smeekt 
Ook zegen voor de Natie af, 
Die zulke Koninginnen kweekt!’ - 

{==232==} {>>pagina-aanduiding<<}

De ziener zweeg, en 't volk riep uit: 
‘Dat zij die grootsche taak volbreng'! - 
Wij bidden de Almagt, dat het lot 
Nooit alsem in haar beker meng'! 
 
Haar bruidskroon zij een bloemenkrans 
Van doornen en verwelken vrij! 
Dat haar het Noord een paradijs, 
En zij het Noord die moeder zij! 
 
Beveiligd zij haar overtogt! 
Verheugend haar de vreemde wal! 
Bekoorlijk haar de diadeem! 
Die eens haar lokken kroonen zal! 
 
Zij de echteband een liefdeband 
Tot aan het eind, voor hem en haar; 
Aan vrucht voor aarde en hemel rijk, 
En bron van heil voor 't oudrenpaar!’ - 
 
Dus mengden volk en dichtrenkoor 
Hun stemmen zaam, bij harpgeluid, 
Vereend in wenschen en gebeên 
Voor de oudren en de jonge bruid. 
 
withuys. 







{==233==} {>>pagina-aanduiding<<}

Mengelwerk.

Over het streven van den geest naar harmonie. (⋆)

Door Dr. L.H. Verwey, te Voorburg.

Eenige jaren geleden werd door den Hoogleeraar mulder, te Utrecht, eene redevoering gehouden en in het licht gegeven ‘over het streven der stof naar harmonie.’ Ik gaf daarvan eene aanprijzende beoordeeling in onze Vaderlandsche Letteroefeningen, beide, geschrift en aankondiging, zullen u welligt bekend zijn; van het eerste mag ik dit met zekerheid veronderstellen.
Het was niet slechts de schoonheid van het onderwerp, de meesterlijke behandeling en het kernachtige van den stijl, maar het was vooral de bewijsvoering, het waren vooral de daadzaken in het geschrift aangevoerd, het was het overtuigende der waarheid, dat den lezer wegsleepte, dat het gelezene voor immer in ons geheugen prentte, dat ons bij voortduring herinnerde aan de verhevene bestemming dier stof, die wij gewoon zijn om hare vergankelijkheid gering te schatten.
Deze redevoering heeft mij een leiddraad gegeven, om in mijne gedachten en studiën overal het doel aan de oorzaak te knoopen en beiden, uitwerkingen en middelen, op te sporen.
Het resultaat mijner toepassing, op den geest des menschen, heb ik in deze rede willen nederleggen. Ik nam mij voor, uwe welwillende aandacht te bepalen bij het

{==234==} {>>pagina-aanduiding<<}
streven van den geest naar harmonie. Mogt ook hier de taal der waarheid, die zelfs in den mond des zwaksten redenaars een goddelijk beginsel openbaart, met welgevallen worden opgenomen, dan is mijne optreding als spreker geregtvaardigd.
Geen menschelijke daad, hoe verborgen of bedekt, hoe ver van de uitkomst verwijderd of wisselvallig in hare gevolgen, hoe onbeduidend en ondoordacht, geschiedt zonder doel; zelfs niet ééne daad van het dier, hoe duister ook zijne kennis van oorzaken en gevolgen is, kan geacht worden doelloos te zijn.
Niet alle bedoelingen der menschen worden bereikt, omdat zij slechts over een begrensd getal middelen kunnen beschikken tot bereiking van dat doel, en omdat zij, zelve onvolmaakt, zich geen volmaakt doel kunnen stellen.
De daden der godheid zullen dan wel voorzeker een doel hebben, een goddelijk, dat is, een volmaakt doel, omdat de godheid beschikt over een onbepaald, ontelbaar aantal middelen, en, zelve volmaakt, zich een volmaakt doel kan stellen.
In alle menschelijke daden, in alle middelen straalt het doel door, hetwelk de uitkomst zal zijn of worden moest. Wij raden meestal die bedoelingen der menschen, hoe listig soms verborgen, en de regter aarzelt niet, het schrikkelijkste vonnis uit te spreken, waar de middelen met het doel in de innigste betrekking staan, hoewel de bekentenis ontbreekt.
Hoe ligt zal het ons zijn het doel der daden te gissen van Hem, die slechts één doel kan hebben, namelijk een volmaakt doel, en die deze bekentenis heeft afgelegd in alle middelen, die naar de bereiking van dat doel streven, en van wien het niet valt te betwijfelen, of hij zijn doel zal bereiken.
De schepping van het heelal, eene daad van den maker, heeft een doel, een doel dat volkomen is en zeker zal worden bereikt, dat doorstraalt in al het geschapene, ook in den geest des menschen. In dien geest is te erken-
{==235==} {>>pagina-aanduiding<<}
nen: een streven naar een doel, een doel dat bestaat in eene reine, eeuwige en volmaakte harmonie van alle geesten des heelals.
Vóór een ontelbaar aantal jaren, vóór duizende eeuwen bestemde de Oorzaak aller dingen met ééne gedachte deze planeet, om deel te nemen aan dat streven van die millioenen wereldbollen naar eene eeuwige harmonie; zoo gaat zij nog voort zonnen en planeten aan te wijzen tot volbrenging van die taak, en zoo zal zij voortgaan, omdat de volmaaktheid geene werkeloosheid gedoogt, en het getal der woningen in het huis des vaders oneindig is. - Nog wagen wij het getallen op te geven van die ligchamen, zwevende in eene grenzenlooze ruimte, en naarmate onze werktuigen volkomener worden, ontdekken wij een grooter aantal, maar eenmaal zullen wij, met volmaakte oogen, eene heerlijkheid zien, waaraan geen einde is.
Ik zeide: onze aarde werd bestemd naar een doel te streven. Zij zal daarnaar streven, rusteloos en zonder ophouden; want eenmaal naar dat doel gerigt, is er aan geen stilstand te denken, veel minder aan eene onvolkomene bereiking.
Maar het streven naar een doel sluit in zich, dat bij het begin van dat streven het doel het verst was verwijderd, en hoe langer dat streven duurt, des te meer het doel nadert; op geene andere wijze is er aan een streven te denken, op geene andere wijze kan men zich de bereiking van een doel voorstellen.
Onze aarde, bestemd naar een volmaakt doel te streven, moet dus, toen zij door den Schepper in den kring des strevens werd geplaatst, het verst van dat doel verwijderd, het minst volmaakt zijn geweest, en meer en meer in volmaking toenemen.
En is het waar, dat wij het doel in de middelen om hetzelve te bereiken, in het streven naar dat doel kunnen erkennen, dan moet het waar zijn tevens, dat wij in al het geschapene kunnen opmerken het doel van zijn bestaan, het doel van zijn streven, en dat er levendig in moet uitgedrukt zijn, het streven naar eene eeuwige,

{==236==} {>>pagina-aanduiding<<}
volmaakte harmonie, langs den weg der volmaking. Nog meer: is harmonie, eene eeuwige harmonie het doel, dan moet het begin des strevens de felste strijd zijn geweest, het voortdurend streven een voortdurende maar afnemende strijd wezen, en de uitkomsten van dien strijd moeten steeds geweest zijn harmonieën, die zich allengs vereenigen tot grootere en meer verhevene harmonieën, en eindigen in volmaakte harmonieën, die ééne groote, allesömvattende, reine en eeuwige harmonie vormen, na welke alle strijd zal zijn geweken, en de Schepper het woord vrede zal nederschrijven onder de naamlijst van al het geschapene.
Zoo was het, zoo is het, en zoo zal het zijn.
In dien eersten stond, toen onze planeet het bevel ontving om te treden in den cirkel van ons zonnestelsel, ontstond er een strijd, weêrgâloos en voor de stoutste verbeelding niet te bevatten; een strijd, slechts door het oog van den Alziende aanschouwd, en die nog na zoo veel millioenen jaren in het binnenste der aarde weêrgalmt; een strijd, die het begin was eener volmaakte harmonie, bestemd om zich te verliezen en op te lossen in eene eindelooze toekomst.
Beurtelings werd het hart der aarde opgereten, om de waterstroomen, die als zeeën nedervielen, in zich toe te laten en kokende en bruisende terug te werpen, terwijl zij rusteloos wederom naderden tot den gloeijenden bol, die even rusteloos den vijand van zich wierp, beide bezield met en gedreven door den geest der verzoening, die den strijd steeds zwakker en zwakker maakte, terwijl de harmonie, waarvoor zij bestemd waren, met ieder oogenblik nader kwam. Eindelijk ontsloot de aarde haren schoot voor den weleer geduchten vijand, om hem als vriend tot in de binnenste aderen van haar bestaan toe te laten, en, hand aan hand, eenen nieuwen dag der schepping voor te bereiden. Ziet, nog is die eerste dag der schepping niet voor de geheele planeet geëindigd; nog is hij te erkennen in den gloeijenden kern van dezen bol, en is de verzoening dier elementen niet tot hem doorgedrongen; nog worden de voortbrengselen dier voor

{==237==} {>>pagina-aanduiding<<}
ons oog verborgene werkplaats tot ons gezonden, en wijkt het bekleedsel om de strijders toe te laten tot de harmonie der oppervlakte, die doordringt tot den kern. Nog is de avond voor de levenlooze stoffen niet gekomen, wanneer zal de avond daar zijn van den geest der menschen? Hoe veel eeuwen zijn er verloopen, om de luttele volmaking van onzen geest, het doel des strevens van de ingetredene dagen der schepping, te volbrengen; hoe veel eeuwen zullen er nog moeten vervliegen, om de harmonie van dien geest daar te stellen, die de eindpaal van alle streven is?
Hoe verbazend die strijd ook zij geweest, zij getuigde van het streven naar harmonie, zij was dat streven zelf.
Nadat de zoogenaamde levenlooze stoffen een zekeren trap van harmonie hadden bereikt, ontstonden er andere werkplaatsen, waarin die stoffen tot eene nog volmaaktere harmonie zouden worden gebragt, om wederom eenen volmaakteren dag voor te bereiden. Het waren bewerktuigde ligchamen van lagere vorming, wier geraamten en vormen tot op onzen tijd bewaard bleven, wier verwante plantensoorten wij nog op dezen dag der schepping met name noemen en onder het groeijende rijk tellen, als getuigen van den eersten dag des bewerktuigden levens en als middelen voor onzen geest, om zijne toekomst na te sporen en zijne bestemming te erkennen, met eene zekerheid, die slechts de geschiedenis verleent. - Het waren meestal reusachtige gewassen, groote scheikundige werkplaatsen, waarin de levenlooze stoffen de vatbaarheid voor eene hoogere bewerktuiging ontvingen, vatbaarheid voor hoogere harmonie. Zoo ontstonden uit deze lager bewerktuigde planten kruiden, heesters en boomen, wien men beginselen van zelfstandige beweging, voortteling, ademhaling en omloop der vochten toeschrijft, die over de geheele aarde zijn verspreid, zoo wel daar, waar een eeuwige winter heerscht, als daar, waar de zomer onmerkbaar in den zomer overgaat, zoo wel op de toppen der bergen als op den bodem der wateren. Geheele plantengeslachten werden door watervloeden en omkeeringen van de buitenste aardlagen ver-
{==238==} {>>pagina-aanduiding<<}
woest, heinde en verre verspreid om voedsel te geven aan anderen, om den plantengroei te verspreiden en door dezen strijd met het levenlooze rijk eene eindelooze vergrooting van het getal der bewerktuigde ligchamen voort te brengen, door het zaad en door de jonge spruit, die zich elders duizendvoudig ontwikkelden. In de kiemen dier bewerktuigde wezens lag reeds eene kracht verborgen, die ze bewaarde en vele, ja duizende jaren de geschiktheid deed behouden, om als nieuwe wezens te voorschijn te treden. Die overstroomingen, die verspreiding van den plantengroei kunnen wij nog dagelijks opmerken,
want ook de avond van den dag der plantenschepping is nog niet gekomen. Zoo werd na verwoesting en strijd harmonie geboren tusschen levenlooze en levende ligchamen en een dag van volmaaktere vorming, van de vorming der dieren en zamengesteldere planten voorbereid; want de harmonie wordt slechts bereikt langs den weg der volmaking.
Het waren wederom de laagst bewerktuigde dieren, die in den morgen van den dag des dierenrijks op onze planeet werden geboren, dieren, die elkander wederzijds en de plant tot voedsel namen of tot voedsel verstrekten, maar zij openbaarden reeds in hunne willekeurige bewegingen het beginsel van eenen vrijen wil; zij verspreidden zich wel op geringere afstanden en hadden een beperkte plaats des levens, maar hierin was het beginsel verborgen van de verspreiding eens toekomenden wezens over de geheele aarde; hunne nesten, holen en verblijven waren de beginselen der stulpen en paleizen, hunne zintuigen, die het schadelijke van het onschadelijke leerden onderkennen, waren de beginselen der kennisse des goeds en des kwaads; hunne zorg voor het kroost was de eerste tred tot eene zelföpöfferende ouderliefde; hunne zorg in het verzamelen van voedsel voor eenen naderenden winter was het beginsel eener zorg voor eene eeuwige toekomst. En uit deze eenvoudige dieren, die wij dierlijk scheikundige werkplaatsen kunnen noemen, ontstonden hooger bewerktuigde stofverbindingen, volmaaktere dieren, wier middelen uitgestrekter, wier

{==239==} {>>pagina-aanduiding<<}
zintuigen volkomener, wier daden vrijer waren, wier zorg voor het nageslacht aan zelföpöffering grensde, wier zucht om zamen te zijn aan een maatschappelijk leven, en wier buits- en lijfsverdediging aan het regt van eigendom, wier meerderheid in kracht en list aan een zedelijk overwigt doet denken, en wier vrees voor overmagt het beginsel was der gedachte aan eene magt, die alles te boven gaat. De toeneming van planten en dieren ging hand aan hand met hunne wederzijdsche vernieling en ondergang. Het was een strijd tusschen bestaan en niet bestaan, op leven en dood, tusschen alle bewerktuigde wezens, en uit dezen strijd ontstonden ontelbare nieuwe wezens, uit ééne plant ontstonden honderden nieuwe, uit één dierengeslacht ontstonden duizenden andere. Het doel van hun bestaan was vermenigvuldiging van stoffen, voor hoogere en hoogere bewerktuiging vatbaar, hun dood gaf een duizendvoudig leven en op hunne lijken werden nageslachten geboren. Dat dierenrijk vervulde allengs de geheele aarde, de bergen en dalen, de heuvelen en vlakten, de zeeën en rivieren, de meeren en beekjes, het binnenste der aarde en de lucht, de boomen, de heesters en kruiden, de bloemen en de halmen, zij allen waren vervuld met die levende wezens, wier prachtige kleuren en kunstige bekleedsels steeds in volkomenheid vermeerderden. De koning der bosschen doorzwierf met zijnen stoet de ondoordringbare wouden, de adelaar breidde zijne vleugelen uit over de grazende kudden, het vogelenkoor stemde de eerste accoorden der zangen, die eenmaal in reine harmonie over de geheele aarde zouden worden gezongen tot verheerlijking van den Maker aller dingen. Zoo was er eindelijk tusschen alle die wezens eene harmonie gevormd door trapsgewijze ontwikkeling; zij leven nog onder onder ons in alle trappen hunner vorming, om ons aan te toonen den weg, dien de Schepper inslaat tot bereiking van zijn doel; - een doel, waarvan het besef aan de wezens van den
laatsten dag der schepping is geschonken.

{==240==} {>>pagina-aanduiding<<}

Uit de harmonie der drie rijken van de natuur ontstond een ander rijk, het rijk der redelijke wezens.
Tot nog toe was er geen wezen gewrocht, dat het doel van zijn bestaan begreep, want dit begrip ware doelloos geweest, dewijl die wezens niet voor zich-zelven maar voor andere wezens bestonden; tot nog toe had geen wezen besef van het doel zijns strevens, omdat het dat doel nimmer zoude aanschouwen. Hun had het plantenrijk gediend, zij dienden het rijk der menschen tot voorbereiding.
De dag was gekomen, waarop een wezen den voet op de aarde zoude drukken, dat zijne toekomst begreep, dat het doel van zijn bestaan en van al het geschapene besefte, dat zijne afkomst zoude erkennen, en het laatste voortbrengsel zoude zijn dezer planeet, een wezen, wiens voortbrenging het doel van alle streven was geweest, en wiens ligchaam eene kiem bevatte, bestemd om voor eene eeuwigheid te ontkiemen; een wezen, dat niet zoude vernietigd worden, omdat het voor en om zich-zelf bestaat, dat geschapen was voor eene eeuwige harmonie met den Maker, dien het kent uit zijne werken en dien het zal zien van aangezigt tot aangezigt.
Wij noemen dat wezen den mensch en die kiem den geest, die ontkieming de volmaking van den geest, en zijn leven een streven naar eene volmaakte, eindelooze harmonie. Ziet! zulk eene verhevene roeping had dat wezen, en zulk eene verhevene plaats bekleedt het onder al het geschapene, dat de Maker zich-zelven tot voorbeeld nam, en zóó geschikt was het, om het doel van zijn bestaan te bereiken, dat de Schepper getuigde, dat het alzoo goed was.
En wenden wij ons voor een oogenblik tot het werktuig van dien geest, wij zullen er wedervinden, wat ons in al het geschapene is toegeroepen: streven naar harmonie.
Het ligchaam des menschen, volmaakter dan dat van eenig ander wezen, bevat alle stelsels en organen in eene harmonie, die reeds op zich-zelve getuigt van de verhe-
{==241==} {>>pagina-aanduiding<<}
venheid des beginsels, dat in hem woont. Alles in dat ligchaam openbaart een onmiskenbaar streven naar harmonie. De klopping van dat rustelooze hart vindt gij harmonisch in het kleinste adertje terug, in de duizenden en duizenden bloedkanaaltjes, die het geheele ligchaam doorkruisen; ieder zenuwdraadje, waarvan het gezamenlijke getal ontelbaar is, heeft zijn eigen taak, en alle vinden één gemeenschappelijk middenpunt; die duizenden en duizenden spiervezelen werken alle harmonisch zamen bij iedere beweging; waar het eene oog den blik wendt volgt het andere, wat het eene oor naar de hersenen overbrengt doet ook het andere; welk eene harmonie is er in de voeding, waardoor die duizende bestanddeelen op hunne plaats worden geleid. - Zelfs in ziekten openbaart dat ligchaam een streven naar harmonie, dat des te meer uitkomt, hoe belangrijker dat streven is belemmerd.
En de geest, M.H.! de zandkorrel, het stofje door onzen adem bewogen, het slijk onzer voetzolen, het nietigste dier, wiens leven slechts een oogenblik duurt, het kleinste plantje voor ons oog verborgen, zij allen streven naar harmonie, naar ontwikkeling van den beginne af tot op dezen stond, en zou dan de geest des menschen, het heerlijkste gewrocht der schepping, hiervan uitgezonderd zijn, zou in dien geest een ander streven bestaan, dan in al het geschapene? Voorzeker neen! Al is het ook dat dit streven door sommigen wordt miskend; in dien geest moet dat streven bij uitnemendheid blijkbaar wezen, er moet in hem een eindeloos streven zijn op te merken, een streven naar eene onbegrensde en oneindige toekomst, omdat hem de gedachte aan eene ruimte zonder grenzen en aan eenen tijd zonder einde is gegeven, en hem de volheid der middelen, al het geschapene, ter dienste staat om zijn doel te bereiken.
De geest des menschen is bestemd voor eene eeuwige harmonie, langs den weg der volmaking. Wij, M.H.! sporen deze stelling na, maar in ieders boezem is door den Schepper de hoop, de overtuiging dier toekomst gelegd.

{==242==} {>>pagina-aanduiding<<}

Wat geldt voor al het geschapene, geldt ook voor den geest: strijd is het begin om tot harmonie te komen, onvolmaaktheid om tot volmaking te geraken. De geschiedenis van het menschelijke geslacht begint eerst daar, waar reeds een zekere trap van volmaking was bereikt en de eerste toestand onzer natuurgenooten is in het duister gehuld. Zij werden geboren met dat zelfde ligchaam, met dien zelfden geest en met die zelfde taak belast om te streven naar harmonie; maar de middelen om dat doel te bereiken namen toe met de ontwikkeling van den geest, want alles, wat hij wrocht, zijn slechts middelen tot hoogere volmaking, en hetgeen wij doen strekt slechts om ons nageslacht een ruimeren voorraad van middelen te verschaffen, tot bereiking van het einddoel der schepping; daarom neemt met ieder geslacht der menschen de verantwoordelijkheid der daden toe, want wien veel is gegeven, van dien zal ook veel worden geëischt; daarom hebben ook onze voorouders een even groot deel aan de toekomst, want zij is voor allen dezelfde, zoo als de geest voor allen één is. Wat men ook moge beweren van den overgang der eigenschappen van ouders tot kinderen, de geschiedenis, die getuige der waarheid, leert ons genoegzaam het tegendeel: noch adel, noch dapperheid, noch wetenschap, noch vermogens deelen zich aan het kind mede, want dan zouden wij engelen onder ons geslacht moeten tellen, dewijl die eigenschappen zich steeds zouden moeten voortplanten, en volgens de wet van al het geschapene in volkomenheid toenemen; en, waarlijk! onze eeuw telt evenmin dan alle vervlogene eeuwen zulke verhevene wezens. Neen! de wijze Schepper gaf aan geen enkel wezen de voorkeur boven anderen, zoo min aan het kind, welks vader men koning noemt, als aan dat, over welks geboorte zich het ouderenpaar schaamt. Niet voor allen zijn de middelen dezelfde, en daarom ook is de verantwoordelijkheid naar het gebruik geregeld.
Gij zult niet van mij eischen, in alle bijzonderheden u het bewijs te leveren der voortgaande ontwikkeling van den menschelijken geest, en het is zeker, dat deze voort-
{==243==} {>>pagina-aanduiding<<}
gang zelfs in eeuwen weinig is waar te nemen, dat wij in dezen tijd der verlichting en beschaving nog verre, zeer verre afzijn van het doel des strevens, dat de veronderstelling uit de scheikunde geput, waaruit een bestaan van meer dan 200 millioenen jaren dezer vorming der aarde voortvloeit, allezins met de waarheid schijnt overeen te komen.
Om u dit in weinige woorden te doen kennen, M.H.! wijs ik u op de bewoners van vele aardstreken, die nog in eenen staat van kindschheid verkeeren, en op ons, die meenen zoo ver boven hen verheven te zijn; ziet! ook wij versieren ons met klatergoud en bedekken onzen schedel, het middenpunt van dien, voor eene eeuwigheid, bestemden geest, met de pluimen, die aan het dier zijn gegeven om eene onreine plaats voor het oog te bedekken; ook wij versieren onze borst met zegeteekenen, die veelal van mindere beteekenis zijn, dan de halsketenen, gevormd uit de tanden van overwonnene vijanden; ook wij aanbidden een veelgodendom en zijn niet zelden vreemd aan Hem, wien alleen alle eer en aanbidding toekomt; ook wij tellen in onze maatschappij gruwelen, waarvoor een boschbewoner zou terugdeinzen; ook wij brengen den goden offers, waaraan het bloed van den medemensch kleeft; ook de priesters onzer dagen drijven het spel der Braminen, en in het beschaafde Europa geldt het regt van den sterkere. - En toch het verloop van die weinige eeuwen, die de geschiedenis telt, openbaart ons een onmiskenbaar streven naar harmonie en volmaking; maar die volmaking wordt ook niet zonder strijd verkregen, een strijd onder alle rijken der natuur, een strijd van alle rijken in zich-zelven. Nog heden strekt het rif tot voeding van nieuwe wezens, nog heden bouwen wij onze woningen op de puinhoopen van het voorgeslacht. Wat waar is voor de geheele natuur, is ook waar voor den geest der menschen. Wanneer de stoffelijke krachten in de donker-koperkleurige wolken zich tot eenen strijd voorbereiden, dan volgt eene uitbarsting, die zich oplost in harmonie; wanneer een gedeelte dier geesten zich stelt tegen een ander gedeelte, dan steigt

{==244==} {>>pagina-aanduiding<<}
de tegenstelling tot eene hoogte, waarop een strijd volgt, die zich oplost in harmonie. Die strijd der geesten wordt geboren uit afdwaling van het doel, eene volmaakte, eeuwige harmonie. Wanneer dat streven van alle geesten naar één eeuwig doel wordt miskend en naar een tijdelijk doel gerigt, wanneer dat gezamenlijke streven wordt verminkt en gedwongen tot een streven van enkele geesten, niet voor het doel en belang van allen, dan rusten zich allengs de geestelijke krachten toe tot den strijd voor het éénige en eeuwige doel van allen, en er volgt eene uitbarsting, waarna het algemeene beginsel zegeviert.
Dat harmonisch streven naar eene eeuwige harmonie is zoo zeer het eigendom van den geest, en kenmerkt zich zoo zeer in alle uitingen, dat hij zelfs die neiging openbaart in het kwade, in afdwalingen van dat streven. Zoo wel de ondeugd als de deugd vindt millioenen volgers, en wij hebben daarom volkomen regt het kwade besmettelijk te noemen. De liefde, de vriendschap, zij zijn slechts uitvloeisels van dat algemeene streven naar harmonie van den geest.
De geschiedenis leert ons dit alles met ontelbare voorbeelden. Één dappere is in staat om duizenden tot de overwinning te leiden, één roekelooze om duizenden in het verderf te storten. Wanneer een napoleon zijne dapperen met den vinger het doel des strevens wees, dan volgden duizenden en duizenden geesten den weg, waarheen zijn blik was gerigt, en onweêrstaanbaar, en als door eene geheime kracht gedreven, stortten zij zich in den afgrond, of boden de borst aan het staal van den vijand, zonder iets anders te zien dan het punt, waarheen de veldheer wees. Maar hij wendde die zucht van den geest voor een tijdelijk doel aan, voor een doel niet voor allen, maar voor zich-zelven, en ziet! daar ontwaakt bij millioenen dat streven naar eene eeuwige harmonie voor alle geesten, en na de uitbarsting van den strijd volgt eene harmonie, waarmede het bijzondere beginsel was verloren gegaan.
De kunsten en wetenschappen, de voortbrengselen van

{==245==} {>>pagina-aanduiding<<}
dien geest, zijn zoo vele middelen om het doel des strevens te bereiken. Die kunsten en wetenschappen staan in zulk eene harmonie tot elkanderen, dat ze allen door één band schijnen vereenigd, en bij iedere hoogere ontwikkeling wordt dat verband onoplosbaarder.
Over de geheele aarde wordt dat streven hoe langer zoo meer uitgebreid, opdat het streven algemeen en harmonisch zoude wezen, en de krachten van alle geesten zouden zamenspannen tot bereiking van het doel. Geen plekje der aarde blijft onbezocht, geen wezen blijft verstoken van de middelen tot bereiking dier harmonie, alle afstand tusschen geesten en geesten wordt opgeheven; onderwijs, kennis en beschaving, zij vinden overal verdedigers, beschermers, verspreiders, en in de toekomst zien wij het, dat alle geesten der aarde zullen beseffen, dat er slechts één streven en één doel voor allen kan zijn.
Boven alles uitnemend en heerlijk blinkt dat streven van den geest door, zoodra dat streven regtstreeks leidt naar het doel, en eindeloos is de harmonie, die hij opwekt, welke den blik der menschen rigt naar die volmaakte, reine en eeuwige harmonie, waarvoor de geest bestemd is. Ziet! vóór negentien eeuwen werd er een mensch geboren in armoede, in een nietig vlekje van het morgenland, in een stal, op een handvol stroo. Die mensch begreep dat streven en dat doel van dien geest, hij rigtte den blik naar eene eeuwige toekomst, eene eindelooze harmonie. Zóó verheven was dat mensch in het oog van alle nageslachten, dat niemand zijn naam durfde voeren, dat hij de zoon van den Schepper-zelven werd geacht te zijn; zulk eene harmonie heeft hij opgewekt, dat millioenen en millioenen hem navolgen, hem als een voorbeeld nemen om naar die eeuwige harmonie te streven en gelooven, dat zij eenmaal met hem in die toekomst zullen deelen.
Maar hij ook wist het, dat geen harmonie wordt verkregen zonder strijd, en daarom zeide hij: ik breng u niet den vrede maar het zwaard. Nog is het zwaard niet in de schede gekeerd, nog is er strijd tusschen het streven van allen en het streven van ieder in het bijzonder,

{==246==} {>>pagina-aanduiding<<}
en millioenen jaren zullen nog moeten henenvliegen, eer de Schepper van het heelal de geesten van alle geslachten zal toeroepen: het doel des strevens is bereikt! - En dan zal hij het gordijn der toekomst wegschuiven, om de dragers van zijn beeld in te laten in eene eeuwige harmonie.

Rede bij het inwijden van eene nieuwe begraafplaats te Stokholm,

door Wallin. (⋆)

(Uit het Zweedsch.)

Genade zij met u en vrede van God, onzen Vader, en van den Heere jezus christus!
Het is met eene diepe ontroering, dat wij in dezen stond en van deze plaats u begroeten, gij talrijke inwoners van eene groote stad, die hierheen gekomen zijt! - Om wat te zien kwaamt gij hierheen? Verliet gij uwe stad om te zien en te zingen:

Hoe de bloeitijd komt 
Groot in lust en pracht; 

Hoe de lagchende lente alleen vreugde en blijde verwachtingen rondom zich strooit en u uitnoodigt om de meibloemen niet te verzuimen en kransen van jonge rozen te dragen, vóór dat zij verwelken? Zegt gij niet: eenige maanden nog slechts en de oogsttijd komt? - Ziet, zeg ik u: heft uwe oogen op en aanschouwt het veld, want het begint wit te worden tot den oogst. Deze velden, welke gij hier afgerooid en omheind ziet, worden van dezen dag af een akker voor oogsten, die nooit mislukken, die in elk jaar en in elk jaargetijde hunne rijke opbrengst zullen leveren. Ziet, de maaijer houdt

{==247==} {>>pagina-aanduiding<<}
de sikkel in zijne hand - en al het vleesch is hooi, en al zijne grootheid is even als een bloem in het veld. Niets verschoont hij, geene uitzondering geldt. De naakte halm en de volle aar, de weeke stengel en de sterke stam, het groene jonge zaad en het goudgele koren, - alles valt. Jong en oud! heft uwe oogen op en aanschouwt deze velden, die reeds wit worden tot den oogst. Gij zijt de oogst; de maaijer is de dood. - Rijpen of onrijpen! uit de aarde zijt gij gekomen, aarde zult gij wederom worden.
Plegtig is het uur. Verzamelt uwe gedachten om het te vieren, gij mannen en vrouwen! ouders en kinderen! Uit de oude voorvaderlijke stad zijn hierheen gekomen uwe wijzen en oudsten; uwe regters en uwe herders; zij zijn gekomen om den grond te leggen voor eene nieuwe stad, wier muren vast zullen staan, wier woningen niet zullen behoeven verzekerd te worden tegen vuur en ongelukken, in wier straten geen roep de slapenden zal wekken, en tusschen wier naburen geen twist zal ontstaan. Binnen haren uitgestrekten kring zullen woningen digt bij elkander gebouwd worden - enge woningen; doch gij vindt er allen plaats! Nederige woningen; doch gij zult beiden, hoog en laag, daar goed zamentreffen! Spoedig gebouwde woningen; doch duurzaam als de aarde, sterk tegen de magt van den tijd, goed om bewoond te worden zoo wel des zomers als des winters! Het kruis, dat drukt en beproeft, zal u daar niet volgen naar beneden: het zal geplaatst worden bij den ingang even als de kruk die den lamme zijne dienst gedaan heeft en niet meer noodig is. Geen weenen en geen klagen zal daar gehoord worden: de tranen, die op uw graf vallen, indien gij ze verdiende, zullen u niet verontrusten; zij zullen zich stil vermengen met de dauw des hemels, die iedere lente het gras op uwen aardhoop opfrischt, of de bloemen, die uwe vrienden daar plantten en ieder oogenblik afwachten, tot dat zij bij u naar beneden komen.
En de stille stad is reeds gebouwd! Hare woningen staan ingerigt en wachten op u. Hoe spoedig komt gij,

{==248==} {>>pagina-aanduiding<<}
rondtrekkende landbouwers! gij weet het niet, of wilt het misschien niet weten. Maar, ach! hoe spoedig zult gij reeds komen. Over weinig dagen is menigeen van u tot wegtrekken verpligt: na verloop van weinig weken is misschien het heengaan van zeer velen uwer eene oude gebeurtenis, die zelden of nooit meer besproken wordt op aarde: en, in dit of het volgend jaar misschien, wordt de aarde groen over uw vermolmd gebeente. Met welk gevoel ziet gij daar rondom u op dit veld? Weet gij, op welke plaats gij zijt? Gij staat immers op uwe eigene graven! - En - hebt gij niet de klokken hooren luiden? hebt gij niet den jammertogt zien optreden?.... hoordet gij niet, dat daar de klok geluid werd tot uwe gemeenschappelijke begrafenis? Zaagt gij niet, dat daar begonnen werd de algemeene teraardebestelling? Het lijklied is reeds gezongen: wat blijft er nog over, dan om een woord te spreken bij dit graf, bij het groote graf, vóór dat de drie schoppen aarde vallen op het zielloos stof, - vóór dat wij en onze nakomelingen - want ook wij zijn slechts verdwijnend stof - ja! vóór dat wij, en onze spoedige nakomelingen, die teraardebestelling volbrengen?
Maar welk woord zullen wij spreken? Niet het woord, dat vergaat, even als de bloem, even als de mensch; maar het woord, dat eeuwiglijk blijft, het woord van den Heer onzen God, dat heilige mannen, vervuld met zijnen geest, verkondigden naar zijne beginsels, en hemel en aarde herhaalden vóór duizende jaren over de vliedende geslachten, over de verdwijnende levens; - de eene dag zal het zeggen tot den ander, tot de dagen een einde hebben.
Slaat open, gij dienaren van het woord! mijne mededienaars! slaat open het boek voor het geheele volk; leest uit het boek van het eeuwige verbond, hetgeen voor ons tot troost en leering daarin geschreven is, over de moeiten en de rust, de vergankelijkheid en de hoop, over den dood en de onsterfelijkheid......
En nu, gij stille, ingewijde aarde, bij welke de onrust van het leven stil staat en de moeijelijkheden der tijden

{==249==} {>>pagina-aanduiding<<}
ophouden! neem ons langzamerhand op in uwen vreedzamen schoot. Gij versch bereide akker Gods, zoo gemakkelijk vruchtbaar gemaakt, zoo spoedig alom bezaaid, bewaar, van jaar tot jaar, het dierbare dat u toevertrouwd zal worden. Sluit het vermolmende tarwegraan op, sluit het getrouw op in uwe vruchtbare diepte, tot dat zij, die herleven door de zon der nieuwe hemelen, wanneer de regte oogsttijd komt, een heerlijk gewas zullen geven voor de nieuwe aarde.
Maar gij, vergankelijke zon, die ons nog beschijnt, en, nederziende uit nevelen, ons zegt hoe laat het is op deze vergankelijke aarde! - gij ziet hoe het leven kampt met den dood, maar ziet niet hoe de dood verzwolgen wordt bij de overwinning; - hoe de kinderen der aarde met tranen zaaijen, maar niet hoe zij met vreugde oogsten. - Gij ziet het wanneer zij weggaan en weenen en het goede zaad naar buiten dragen, maar gij ziet niet en weet het niet, wanneer zij met vreugde zullen komen en hunne garven verzamelen. Gij hebt weder eene dagreis volbragt over de oorden van hunne sterfelijkheid, waar zelfs koninklijke landgoederen aan kerkhoven grenzen, en der levenden lustverblijven rondom de rustplaatsen der dooden verspreid liggen - maar wij verstaan wat gij ons zegt, wanneer gij, zacht nederzinkende achter het woud, tot ons uwe afscheidsblikken zendt: de avond komt en de nacht is niet verre. De avondschaduwen des levens komen steeds naderbij, en in deze verdwijnen onze uren, onze lotgevallen, onze werken, onze vrienden en wij-zelven. Indien wij al de graven, die hier binnen weinige jaren gereed gemaakt en gevuld worden, konden aanschouwen, hoe zouden wij dan met bezorgdheid om ons heen zien. Misschien - gij, die u heden zoo sterk en frisch en gelukkig waant! - is uw eigen graf een van de eerst gedolvenen! Misschien zult gij ook, vóór dat gijzelf er neêrgelegd wordt, uwen eenzamen dwaaltogt hierheen rigten, om in menig stil avonduur ongestoord, maar niet ongeroerd na te denken over hetgeen gij, het een na het ander, hier nederlegdet, hier beweendet. Ik wensch u daar geluk, indien er geene andere gevoelens dan

{==250==} {>>pagina-aanduiding<<}
de teederheid, de rouw en de kommer u bevangen: met deze zal het geduld gemakkelijk verzoend worden en de onderwerping zal spoedig volgen: de magtige hoop, die alles zachter en helderder maakt, zal u bezielen, en alles zal u nader brengen tot de dierbaren die vooruitgingen. Maar wanneer scherpe distels van verwijt in uw hart groeijen, hoewel gij hun graf met bloemen, met late bloemen bestrooit; - wanneer een vader, wiens raad gij verachtet, wiens goederen gij doorbragt, wiens naam gij onteerdet, hier onder zorgen naar beneden daalde; - wanneer eene moeder, wier teederheid gij beantwoordet met koelheid, wier liefderijke zorgen gij beloondet met ondank, u op den weg van uwe dwalingen zag voorthollen tot uw eigen verderf, eerst hier vrede vond voor haar onder verdriet zwoegend hart; - wanneer eene vrouw, wier dagen gij verbitterdet en door uw toedoen verkortet, hier eindelijk de laatste schuilplaats vond voor uwe onbuigzame grofheid of ligtzinnige trouweloosheid; - wanneer een vriend, wiens vertrouwen gij bedroogt, wiens geluk gij met voorbedachten rade ondermijndet, totdat het viel en hij daarneven verpletterd naar beneden zonk; - wanneer een vijand, met wien gij u niet verzoendet, hier onbevredigd naar beneden gelaten werd, terwijl hij u op den weg der verzoening zocht, doch hier beleedigd nederdaalde, omdat gij onverzoenlijk waart, en nu voldoening verwacht, niet meer van u, maar van Hem, die regtmatig oordeelt.... dan beklaag ik u. Hoe vreesachtig, hoe schuw zult gij voorbij dit oord ijlen of een anderen weg nemen; indien gij kunt, of wanneer gij, gedreven door uw eindelijk ontwaakt berouw, hierheen gaat op een uur, dat gij tot u-zelven komt, welk troostwoord kunnen u de dooden dan geven? Maar - ééns ijlt gij niet voorbij, ééns zult ook gij dezen weg nemen, en niet meer ter zijde kunnen wijken, niet meer omkeeren. - Wee! wanneer dan teedere pligten, die u toevertrouwd werden, verwaarloosd, vergeten, vertreden zijn! - Wee!
wanneer dan heilige verbindtenissen, die natuur en hart, zamenleving en menschelijkheid u oplegden, bevonden worden niet vervuld, verbroken, ontheiligd te zijn! -
{==251==} {>>pagina-aanduiding<<}
Wee! wanneer dan aan nooddruft blootgestelden, armen, ongelukkigen, die gij kondet helpen, maar niet hielpt - verlatenen, weerloozen, radeloozen, die gij kondet en moest troosten en raden, maar daarentegen bedroefdet, onderdruktet, verleidet, u hunne beschuldigende zuchten in het graf nazenden! - Wee! wanneer onschuldigen, aan wie gij het leven gaaft, doch niets meer - geene bescherming, geen brood, geene deugd, geen vaderhart, geen vadersnaam! - teruggestooten rondzwerven, zonder huisvesting; als vreemdelingen in de wereld, in wie geen regt erkend wordt, als beklagenswaardige slagtoffers van de ellende, van het misdrijf, van de verachting!... O! zaagt ge dan op, en aanschouwdet ge uwe handelingen in al hare schuld, in al hare gevolgen - uwe koude beenderen zouden zich in het graf bewegen!!
Maar laat het nog warme hart liever heden geroerd worden. Ik spreek er niet meer over dan nog dit: - gij hebt zoo veel te doen, goed te maken of te volbrengen, en zie, de schaduwen worden steeds langer! Denk aan deze inwijding en aan dit woord, en zeg: ik moet werken het werk van Hem, die mij gezonden heeft; de nacht komt, wanneer niemand kan werken. Bereid voor uwe laatste oogenblikken den vrede, die alleen het goede geweten vergezelt, en daarom de vrucht is van de aanhoudende moeiten, ontberingen en overwinningen van een deugdzaam leven in standvastig geloof, in onafgebrokene, onbaatzuchtige liefde. Verschuif dit niet tot het uur, waarin de wereld u vaarwel zegt. Wat goeds gij ook in zulk een uur doet of beschikt, misschien uit vrees voor den dood, misschien uit verzadiging van het leven of uit onmagt om het langer te genieten, zal weinig troost voor uw brekend hart brengen, al is 't ook dat de menschen sierlijke lofredenen bij uw graf houden en u zalig noemen, wanneer zij later uwen naam uitspreken. Maar wat gij in een ander leven hoort, is slechts een woord, dat niemand kent, behalve die het verkrijgt, - het is een van beiden: zalig of onzalig. - Welke klove tusschen die woorden! tusschen hemel en hel!!! En met een enkele schrede zijn wij toch daar binnengetreden - waar? In

{==252==} {>>pagina-aanduiding<<}
een van beide die plaatsen. - Barmhartige God! nog blijft die gewigtigste schrede voor ons over, maar wij zien, hoe de dag voorbijsnelt: spoedig is hij geheel verdwenen!.... Erbarmer! Verzoener! Wees ons nabij, want het gaat tegen den nacht! Verleen ons de kracht van uwen geest, om in uw licht, in uwe voetstappen te wandelen, zoo als 't uw Evangelie waardig is, en om aan 't einde, door u bevrijd van de ketenen en het stof der zonde, in ons laatste uur, het moge dan heeten het derde of het zevende, het negende of het elfde uur, onzen geest aan te bevelen, even als Gij, in de handen van den Vader - en ons kalm neder te leggen, even als Gij, in onze nieuwe, door u geheiligde rustkamer, en na de spoedig volbragte nachtwaak op te staan, even als Gij, tot den morgen van het eeuwige leven!
Wat beteekent het weinig, dat de mensch, uit eene vrouw geboren, een korten tijd leeft, vol onrust? De tijd gaat voorbij. Niemand beklaag er zich over, dat de mensch in strijd op de aarde moet zijn, en dat zijne dagen zijn als die eens daglooners!

Wanneer de zon naar den anderen kant der bergen ijlt 
En den avond van den zesden dag verkondigt, 
Gaat de daglooner naar huis en rust 
En wacht den Sabbath des Heeren in zijn tent. 

Zoo zullen ook wij eens in dit ons vreedzaam huis rusten, wanneer de arbeidsweek geëindigd is en niet weder terugkomt: dan zullen wij hier in deze stille plaats der dooden slapen, en rusten tot de groote sabbatsdag genaakt, die geen avond kent. Zijt welkom hier, gij die nog een korten tijd lijdt; gij die nog op de oppervlakte der aarde zwoegt en zucht, arbeidt en beladen zijt! Gij kunt uw veilig en schoon landverblijf hier niet alleen aanschouwen, maar het ook uitkiezen. Een wijze meester vergeleek het Hemelrijk met eenen schat, die, verborgen in een akker, werd opgedolven door een man, die, uit opregte vreugde daarover, henenging en alles wat hij had verkocht, om den akker te koopen. Dit kerkhof is maar een voor-
{==253==} {>>pagina-aanduiding<<}
hof van het hemelrijk, en zelfs dit bewaart in zijn schoot kostbare, nog niet opgedolvene, maar toch zekere schatten.

Ongestoorde rust, liefelijke rust, 
Zacht onder de aarde kiemen zij 
Als goud en edele steenen. 

Twijfelen wij niet aan de belofte van eene vreugdevolle opstanding, het zaad voor een onvergankelijk leven - zoo is ook deze akker wel waardig dat wij ons deel daaraan zoeken! - Zoo zijn de schatten, in zijne duistere diepte, nog als het ware bedolven en nog niet weggenomen, veel meer waard, dan alles wat de wereld ons geeft en in elk geval ons niet hierhenen volgt. Laten wij dus volgaarne dit loslaten en prijs geven voor het hoogere en regte doel van het leven! Laten wij de wereld genieten, even als zij die haar niet genieten, - wij, vreemdelingen, die zoo spoedig haar zullen verlaten, - wij, pelgrims, die hier geene duurzame plaats hebben, maar verlangend ronddwalen en van dag tot dag naderen tot het ware vaderland! Onze vaderen, die in den Heere ontsliepen, gingen daar binnen door dezelfde poorten. Ook voor ons zij deze ingang eene poort des hemels! Heden werd zij geopend en hoe dikwijls zal zij nog geopend en gesloten worden! Hoe velen zullen ingaan, maar niet weder uitgaan door deze poort!.... o, Gij allen, die u op dezen weg bevindt naar het vaderlijk huis! Gij vermoeiden, die rust behoeft! Gij sterken, die uwen dagelijkschen arbeid verrigt! Gij jongen, die u verheugt in de lente des levens! Gij teederen, die sluimert in de armen uwer moeders! Gij ongeborenen, die sterven zult, even als wij, en later hier rusten zult in de schaduw van boomen, die nog niet geplant zijn! Ik wijd u in tot ongestoorde rust, tot liefelijke rust, tot vreugdevolle opstanding. Geslachten die komen! Geslachten die gaan! Komt in de vreeze des Heeren, gaat in den vrede des Heeren! Zijt en blijft gezegend, van den Heer, uwen God, in leven en dood! - De Heer behoede u!





{==254==} {>>pagina-aanduiding<<}

Een offer voor Ierlands vrijheid.

(Niet vertaald.)

I.

- Tot morgen, dierbare betsy, - tot morgen!
Met deze woorden drukte de jeugdige henry clighton een vurige kus op de rozenlippen van Miss betsy mackfield, zijne verloofde, en daarna verwijderde hij zich.
Hij was gelukkig - waarom niet ook gerust?
En zij? - Als de dageraad weêr de kim zou doen blozen, zou zij verbonden worden met den jongeling harer keuze, het voorwerp barer eerste, innigste liefde.
Alles daartoe was voorbereid. De gezellinnen harer jeugd waren tot het bruiloftsfeest genoodigd. De bruidskroon lag gereed. Morgen!... dat woord klonk harmonisch in haar gehoor; - het was een woord van heilvoorspelling voor haar leven.
Wat was zij schoon, de eenige dochter van mackfield! Wat was zij beminnelijk, de bevallige engelin van Galway's streken! Negentien lenten zagen met blijmoedigen glimlach op haar neder, sinds die streken door haar met kinderlijke vreugde begroet werden. Iedere lente had haar schooner, veel schooner wedergezien.
Gelijk een bloem des velds, in balsemenden ochtenddauw ontloken, verheerlijkt wordt door de koesterende stralen der zon, zoo werd nu haar liefelijk aanschijn verheerlijkt door den glans der zuiverste min, door den gloed der innigste, teederste liefde. Alleen het penseel van een rafaël zou op het paneel hare wedergade hebben kunnen scheppen.
Ravenzwarte lokken omgolfden het twijfelachtig blosje op haar blank gelaat en daalden op haren boezem af, die het albast in blankheid overtrof. Hare levendige oogen fonkelden als sterren in het azuur der lucht. Hare gestalte was die eener sylphide; en de edelste opvoeding, in de fierheid en bevalligheid van tred en hou-
{==255==} {>>pagina-aanduiding<<}
ding, gebaar en blik merkbaar, had medegewerkt om het ideaal van vrouwelijk schoon in haar te verwezenlijken. Elke maagd uit den omtrek benijdde haar eene zoo volmaakte aanvalligheid; ieder jongeling was naijverig op het geluk van den bevoorregte, die haar de zijne mogt noemen. - Dat heil was het heil van henry clighton.
Hij was de laatste afstammeling van een aloud geslacht, even aanzienlijk als roemruchtig. Maar die aanzienlijke geboorte had zijner moeder het leven gekost, en zijnen vader niet kunnen behoeden voor den dood op het schavot. Deze, voor de vrijheid van Ierland het zwaard gegrepen hebbende, werd gevangen genomen, en eindigde het leven in den smadelijken dood, tot welke de regter hem veroordeelde.
Op dien tijd telde henry vijftien jaren. Hij zag zijn vader ter straffe leiden, en zijn naam ten eeuwige dage met schande bedekken. Dat tooneel, die gewaarwording prentte zich diep in zijn jeugdige ziel en werkte met kracht op hare vorming en stemming. Maar het moest ook een schok geven aan zijne natuurlijke ontwikkeling. Hij hield op kind te zijn, en in zijne borst ontgloeide hoe langer zoo heviger een brandende haat tegen de onderdrukkers van zijn hem dierbaar vaderland, tegen de beulen van zijn onvergelijkelijken vader, tegen het triomferende, wreede Albion. Eenmaal zou hij zich wreken, der schim van zijnen dapperen vader genoegdoening verschaffen, en de eer van zijn geslacht herstellen of haar óók met zijn bloed bezegelen. Die denkbeelden, allengs tot hartstogt gerijpt, hoewel ze zijn onstuimig gemoed in eeuwige onrust hielden, bevatteden niet te min zijn troost voor het verledene, zijne streelendste verwachtingen voor de toekomst.
En wel moest die smeulende vonk tot een laaije vlam worden, want de jongeling, met dat gloeijende hart en hoofd, werd opgevoed door een verren bloedverwant, die, even als hij, zuchtte om de slavernij van Ierland, en wiens woorden en buitensporige verwachtingen meer en meer in zijn bruisende borst het opgesloten vuur deden

{==256==} {>>pagina-aanduiding<<}
aanwakkeren. Eenmaal zouden beiden den arm wapenen ter straffe! Eenmaal!... hun wraak zou verschrikkelijk zijn, en Ierland vrij maken.
Vijf jaren waren sedert de teregtstelling van den ouden clighton voorbijgegaan. Henry was nu een wakker, forsch jongeling geworden; de natuur had hem met alle menschelijke voorregten bedeeld. Krachtig en fier van stal, kon hij op dien ouderdom reeds volslagen man heeten. Gehard tegen vermoeijenissen, bestand tegen inspanning zonder uitputting, behendig in het gebruik der wapenen en begaafd met een geest, die nimmer zijne tegenwoordigheid verliest, noch zich door plotselinge gevaren ontzetten laat, was zijne stem vol en indrukwekkend, zijn blik doordringend en beheerschend, zijne houding stout en fier, vol ridderlijkeu moed.
Geen wonder, dat, toen zijne verschijning voor het eerst de vergadering van een geheim staatkundig genootschap verraste, waar zijn opvoeder hem op zijn achttienden geboortedag binnenleidde, aller blikken op hem gevestigd, aller hoop en verwachting op hem gegrond werden. Toen zijne hartstogtelijke, bezielende taal voor het eerst, bij eene doodsche stilte, langs de wanden galmde, werd aller hartstogt op nieuw ontvlamd, aller geestdrift met hooger gloed doordrongen. Eene uitbundige toejuiching viel hem ten deel, en ieder was opgetogen over de aanwinst van een kampvechter, zoo geducht als hij beloofde te zijn voor de zaak der vrijheid. Immers krachtig en gespierd, gelijk hij-zelf was, zoo was ook zijne redevoering, die onbetwistbare blijken droeg van een ongemeen diep en helder inzigt in de oorzaken van het lijden, in de middelen tot verlossing, en in de behoeften van het te herscheppen vaderland. Treffend en bezielend was zijne taal voor het herwinnen der vrijheid. Plegtig en aandoenlijk de herinnering, door hem opgewekt, aan den rampzaligen dood zijns ongelukkigen vaders. - En even plegtig maar vreeselijk de eed, dien hij zwoer, van zijn leven ten offer te willen brengen aan het heil zijns vaderlands, en zijn bloed ten zoen aan de wraak eischende schim van den dierbaren oorsprong van zijn bestaan.

{==257==} {>>pagina-aanduiding<<}

Henry werd als broeder door de zaamgezworenen aangenomen, en wist zich derwijze te onderscheiden en boven anderen te verheffen, dat hij na verloop van twee jaren reeds hun hoofd en aanvoerder was.
Sir mackfield moest natuurlijk den jeugdigen broeder, die de geestdrift der eedgenooten zoo krachtig wist te ontvlammen, hun moed zoo vurig door woord en voorbeeld wist aan te wakkeren, spoedig eene innige genegenheid toedragen; alras beminde hij hem met eene vaderlijke hartelijkheid. Aan zijne hand erlangde hij voor de eerste maal toegang tot het kasteel van Galway, dat, te midden van hoog gebergte, op een verheven kruin gelegen, zich afspiegelde in de golf van dien naam, die langs zijnen voet henenkronkelt. Dáár zag henry de edele maagd van Galway; dáár zag hij betsy,... en als met toovermagt was zijn blik geboeid aan het hemelsch schoon, dat hem met eerbied en bewondering vervulde. En betsy, schuw en met een gloeijenden blos, het rozenwaas van maagdelijke zedigheid, stond voor hem, als had de blik des jongelings een magt op haar uitgeoefend, die haar geheel vermeesterde. Allengs herstelden zij zich; maar welhaast en dagelijks meer en meer smolten beider blikken en zielen te zamen tot een verbond van liefde, dat alleen door den dood kon verbroken worden.
De hemel scheen haar zigtbaar welgevallen te leenen, en zijne goedkeuring te schenken aan eene vereeniging, die wortel en wasdom vond in meer en meer overeenstemmende gevoelens en hoedanigheden. Henry en betsy schenen voor elkander te zijn gevormd en vóórbestemd.
Weldra kwam het tusschen henry's bloedverwanten en Sir mackfield tot eene verklaring. Naauwelijks had de gelukkige jongeling in een der zalige oogenblikken, waarin het hart overvloeit van teedere en zoete uitboezemingen en geloften, den eed van liefde uitgesproken, en de bekentenis van wederliefde uit de bevende lippen der schroomvallige maagd mogen opvangen, toen reeds, eer zij het hopen durfden, de overeenkomst en toestemming van wederzijdsche aanverwanten, hunne wenschen voorkwam en

{==258==} {>>pagina-aanduiding<<}
verwezenlijkte. Sedert was er een jaar, op de vleugelen der liefde, als een zalige droom voorbijgegaan. Morgen zou het verbond van den echt het verbond der liefde bezegelen; - morgen zou henry zijne uitverkorene bruid naar het huwelijksaltaar geleiden.
Morgen!... Morgen!... Zorgelijk woord!
De lucht was, toen henry vertrok, met graauwe wolken bedekt. Slechts nu en dan glom er hier en daar eene star, om dadelijk weder overdekt te worden. Ook de maan wierp, slechts bij tusschenpoozen, vlugtig een straal van licht over het aardrijk, dat in treurige, doodsche stilte lag uitgestrekt. Bij wijlen vielen er groote regendruppelen als voorboden van eene naderende bui. Een flaauw geratel van donder deed zich hooren, eerst verdubbeld door de echo der bergen, daarna langzaam wegstervend. Alles deed een op handen zijnd grootsch natuurtooneel vermoeden.
Met een hart vol angstige onrust, had de minnende bruid haren bruidegom in zulk een ongunstig weder zien henengaan. Te vergeefs had zij beproefd om hem terug te houden. Henry was volstandig blijven weigeren, hoe dringend zij bad, en toen zij meende, dat hij bezwijken zou voor de overreding der liefde, had hij haar minzaam tot zich getrokken, en op geheimzinnigen toon gezegd:
- Ik kan niet, ik mag niet. Of zoudt gij ooit met welgevallen den man kunnen aanzien, veel minder nog hem achten en beminnen, die een eed verbrak, en een verrader werd van zijne broederen? Geloof mij, betsy! pligt, onverbiddelijke pligt roept mij!... ik moet voort!
Met angst en verwondering had het bevende meisje den jongeling bij die raadselachtige woorden in de oogen gestaard; - hoe woest en wild was zijn blik; - zijne hand beefde in de hare; - de diepte van zijne anders heldere stem; - het krampachtig geslotene zijner lippen; - de opgewondenheid, die hem beheerschte, - zijn koude beradenheid tegenover de teedere bezorgdheid der liefde; - zijn onbuigbare wil ondanks hare gebeden,... dat alles maakte een diepen, pijnlijken indruk op haar gemoed. - Het was de eerste maal, dat hij haar iets weigerde; de

{==259==} {>>pagina-aanduiding<<}
eerste maal dat zijn hart gesloten was, en een geheim verborg voor haar, wier hart voor hem open lag als een ontsloten boek, als eene glazen vaas. Het griefde haar zoo weinig vermogen te hebben over den man, die haar, toebehoorde, en toch,... het was zuivere bezorgdheid, geen norschheid of wrevel, die hare liefdevolle ziel overheerde Toen zij echter rimpelen zag, op zijn anders zoo effen gelaat, en halfgesmoorde zuchten uit zijne borst hoorde opstijgen; - toen vergat zij alles, om door de teederste uitdrukkingen van haar innig gevoel de gewone vrolijke luim bij den geliefde weder op te wekken. Langer dan gewoonlijk bleef henry op het kasteel van Galway; het scheen alsof hij niet scheiden kon van zijne beminde; angstig en gejaagd, was hij reeds onderscheidene malen opgerezen om zich te verwijderen, en telkens had hij zich weer nedergezet. Die tegenstand eerst om te blijven, en die aarzeling nu om te vertrekken, was eene onheilspellende tegenstrijdigheid, die haar met een angstig voorgevoel vervulde, waarvan zij zich naauwelijks rekenschap durfde afvragen. Somber en duister waren de woorden van henry, zonder zamenhang, dikwerf door gepeins afgebroken. Hij voerde blijkbaar een inwendigen strijd, en poogde een vrolijk gelaat aan te nemen; dan sprak hij haar, wier lot aan het zijne zou verbonden worden, van hunne gelukkige toekomst; maar zonder gloed waren de beelden, die hij schetste; stroef en levenloos was zijne voorstelling, die juist het tegendeel bewerkte van hetgeen hij beoogde. Betsy huiverde bij de koude van zijn penseel, en hare onrust vermeerderde.
De klok van het kasteel klonk eensklaps door de stilte der eenzaamheid, en herinnerde met hare elf slagen aan den nacht. Als door een elektrieken schok getroffen, sprong henry eensklaps op, sloot zijne bruid onstuimig in de armen en sprak op veelbeteekenenden toon: - ‘het is tijd!’ - Aan den uitgang van het kasteel riep hij haar toe: ‘tot morgen!’ en spoedig daarop verdween hij in den donkeren nacht, en verflaauwde het hol geluid van den hoefslag zijns paards in de verte.

{==260==} {>>pagina-aanduiding<<}

In tranen zwommen de oogen van betsy, toen zij het slaapvertrek van Lady mackfield, hare moeder, binnentrad. De kinderlievende vrouw, langzaam herstellende van eene gevaarlijke krankte, was door zwakte nog aan hare sponde gekluisterd. Gewoon met moederlijke zorgvuldigheid haar eenig kind gade te slaan, dat zij meer dan zich-zelve beminde, ontsnapten haar ook de teekenen der smart niet, druppelend langs de wangen der lievelinge, met ongewone bleekheid overdekt.
- Wat deert u, betsy? Gij schreit! - vroeg zij onthutst met eene zwakke stem.
- Ik ben angstig, lieve moeder!
- Waarom zijt ge zoo bedrukt? Wat jaagt u vrees aan? Ontbreekt er iets aan uw geluk? Worden niet al uwe wenschen vervuld? Zult gij morgen niet schitteren als eene schoone bruid? Morgen niet gelukkig zijn als eene jeugdige gade? Zal niet henry, die uw hart vervult, morgen als bruidegom, als echtgenoot aan uwe zijde staan, en gij naast hem in de zoetste, verhevenste, ja heiligste betrekking der vrouw? Wisch die tranen weg, mijn kind! Zij breken mij het hart! Zij mogen niet vallen op uwe bruidskroon, noch uw bruidsgewaad besmetten! Of vreest gij, dat henry u niet opregt bemint? Dat uw geluk niet volkomen zal zijn? Of weent ge over mij? - Maar wij, wij zullen immers niet van elkander verwijderd worden?
- Moeder! - barstte het meisje snikkend uit, terwijl zij hare tranen den vrijen loop liet, - o, gewis, henry bemint mij meer dan het leven! Ja, ik ben er van overtuigd, zijn heldere, opene blik kan niet bedriegen; zijn stem, zoo zuiver en liefelijk, kan den logen niet dienen; zijn gelaat, zoo edel, kan geen verleider toebehooren! Neen, henry bemint mij! Zonder elkander bestaat er voor ons geen leven, geen geluk op de aarde! Maar ach, hij was zoo afgetrokken en verstrooid; zijne woorden waren geheimzinnig; akelige en duistere denkbeelden vervulden zijnen geest; bange gedachten en vreeselijke voornemens schenen hem te martelen. En toen de klok elf ure sloeg, was het alsof een onzigtbaar

{==261==} {>>pagina-aanduiding<<}
vermogen hem plotseling deed opschrikken en met onweêrstaanbaar geweld wegvoerde. Hij verliet mij als door eene geheime magt gejaagd! Ach, henry! henry!... nimmer zag ik hem zoo!
- Elf uur!... sprak Lady mackfield met zigtbare ontroering, en zij verviel eenige oogenblikken in een zwaarmoedig gepeins; het gefronsde van voorhoofd en wenkbraauwen duidde dat aan. Maar zij deed moeite om zich te herstellen, en schijnbaar kalm en bedaard, vervolgde zij:
- Vrees niet, lieve betsy! Henry zal waarschijnlijk in het gebergte uwen vader nog ontmoeten, want ook hij heeft op dat uur het kasteel verlaten. Gij weet hoe vertrouwelijk henry met uwen vader is, en hoe veel deze op hem vermag.
De bedoelde geruststelling der moeder had eene tegenovergestelde uitwerking.
- Vader ook? - herhaalde betsy, met nog heviger ontroering en ontsteltenis.
- Kind! laat ons God bidden, dat Hij ons tegen onheilen bescherme! - God is de veiligste toeverlaat.
En beide, moeder en dochter, vouwden eerbiedig de handen. De kranke rigtte zich in hare legerstede op. Betsy knielde neder voor het kruis des Verlossers. - Aandoenlijk schouwspel! - De vrome vrouw, nog bevend van zwakte, met geloof en vertrouwen op het bleeke gelaat; en de bloeijende maagd, op wier gelaat een hemel verspreid lag van onschuld en liefde, te zien bidden, en hare bekommernissen werpen op God! - Schouwspel voor de engelen, hoe zij hare zielen uitstortten voor den almagtigen Ontfermer, in wiens hoede de deugd veilig is! - Beider gebed was een bede in geloof, hoop en liefde; - toen zij het Amen uitspraken waren beider harten getroost.
- En nu, ga ter ruste, lieve betsy! - sprak Lady mackfield. - De rust zal u verkwikken. Morgen is de dag, die u het hoogste levensgeluk zal aanbieden; - u,... maar ook mij!... Rust zacht... tot morgen!
- Rust zacht, lieve moeder! - klonk de weemoe-
{==262==} {>>pagina-aanduiding<<}
dige afscheidsgroet, - een kus, - rust zacht, - tot morgen!
Eene teedere omhelzing volgde.

II.

Henry spoedde voort langs de paden in het gebergte. De wind verhief zich en loeide al heviger, met grimmig geweld. De regen viel bij stroomen neder. Hij echter scheen het niet te bemerken; die verschijnselen der natuur waren in overeenstemming met zijne ziel. Het stormde, en de krachten der natuur worstelden onderling; maar ook in zijn binnenste woelde een storm; ook dáár worstelden de strijdigste aandoeningen van haat en liefde, hoop en vrees, levenslust en doodsverachting; - naast de lagchende huwelijkssponde verscheen voor zijne verbeelding het akelig schavot!
Toen de weg te eng, te steil werd voor zijn paard, stapte hij af, en ging met vaste schreden verder. Eensklaps stond hij stil en luisterde. Het was hem of eene geheimzinnige stem hem toeriep: - Keer terug!... voor het laatst hebt gij den voet op het kasteel van Galway gezet! - Schuw zag hij rondom zich, maar in het tastbaar duister was geen levend wezen te ontwaren. Hij keerde zich om, naar de rigting in welke het kasteel lag en scheen te aarzelen in het besluit, om zijnen weg te vervolgen of terug te keeren. Nu was 't echter alsof ontelbare welbekende stemmen op een smadelijken toon uitriepen: clighton is een lafaard!... een meinëedige!... een verrader van zijne broederen!...
- Voort! Voort! - sprak hij met de ijskoude onverschilligheid des vertwijfelden. - Wat hel of hemel over mij besloten hebben!... het is beslist!...
Sneller en met woeste drift ijlde hij nu verder en verder door regen en wind, door donder en bliksem langs rotsen en bergstruiken. Aan den ingang eens hollen wegs hield hij stand, boog zich naar den grond, en luisterde. - Een verdacht geluid had zijn oor getroffen; maar neen, het moest zijne verhitte verbeelding zijn

{==263==} {>>pagina-aanduiding<<}
geweest, - hij vernam niets, en ijlings weder opgerezen vervolgde hij in eene koortsachtige spanning zijnen weg.
Naauwelijks honderd schreden verder, was het hem op nieuw alsof hij 't geluid van stemmen vernam. Hij luisterde andermaal, doch verdubbelde nu den spoed zijner schreden; want hij was het doel van den togt nabij. Aan den voet eener rots klapte hij driemaal in de handen.
- Wie daar? - vroeg eene stem.
- Henry clighton! - was het antwoord.
- Voor de vrijheid! - klonk het weder.
- Ierland of den dood! - sprak henry plegtig.
- Rigtig! - deed de eerste stem zich hooren, en dit woord werd opvolgend door onderscheidene wachters herhaald.
Henry trad een rotsgang binnen, die hoe verder men voortging meerder regelmatigheid verkreeg en aan het einde een verblijf scheen, door middel der bouwkunst daargesteld. Door onderscheiden kleine vertrekken bereikte hij eindelijk eene helder verlichte, ruime zaal, waar reeds een groot aantal mannen vereenigd waren. Op een tafel, welker lengte bijna die van de geheele zaal innam, lag aan elk der uiterste einden een doodshoofd, - treurig symbool voor wie er nevens zaten! - Een zandlooper stond in het midden, tusschen twee gekruiste dolken. Eenige papieren lagen hier en daar op de tafel verspreid, en rondom waren zitplaatsen, meestal door de aanwezigen reeds bezet. De ruwe rotswanden wierpen de lichtstralen, door welke zij beschenen werden, slechts flaauw terug, maar des te helderder spiegelden zij zich in het staal der ontbloote wapenen, die rondom waren opgehangen.
Onrust en ongeduld lagen op het gelaat der aanwezigen. Maar de komst van henry deed ze zigtbaar verdwijnen; gelijk de graauwe sluijer van den nacht verdwijnt bij de komst van den dageraad. Een blijd gemompel ging op, toen hij binnen trad; en met geestdrift werd hij begroet in het midden der vergadering. Hij beantwoordde haar met eene ligte buiging, en begaf zich

{==264==} {>>pagina-aanduiding<<}
dadelijk naar het hoogste gedeelte der tafel, waar de oude mackfield en andere voorname leden des verbonds hem met warmte de hand drukten.
Deze nacht was bestemd om te beraadslagen over den tijd en over de middelen, die bepaald zouden worden, om het Engelsche juk af te schudden, en Ierland tot een zelfstandigen, onafhankelijken Staat te verheffen. - Vandaar alzoo de afgetrokkenheid van henry in het bijzijn van betsy! - Vandaar zijn onrust, opgewondenheid, en inwendige strijd! - Eer hij betsy had leeren kennen en beminnen, eer hij haar de zijne mogt heeten, had hij met onuitstaanbaar ongeduld gereikhalsd naar dit uur! Wat golden zijn vrijheid en leven bij de vrijheid en het volksleven van Ierland, zijn vaderland! - En thans!... geen laffe vrees verteederde hem, - hij kende geene vrees, dan om ze te verachten. Maar als het besluit van deze vergadering een onverwijlden aanslag bepaalde? - als misschien reeds in dezen nacht naar de wapens zou worden gegrepen? - en als die aanslag mislukte? - Niet om zich-zelven overwoog hij de mogelijke kansen, - alleen betsy stond voor zijnen geest; alleen zorge voor haar, die hij lief had, woog zwaar op zijn gemoed. - Betsy zou dan nimmer de zijne worden!... Dat teeder hart, alleen ademend voor, en levend door de liefde, zou gebroken wezen!... Dan zou de morgen des blijden echtgeluks, waarvan zij droomde, in een nacht van jammer en lijden vérgaan!... Dan zou der jonge bruid het weduwkleed om den verscheurden boezem geworpen worden!... en hij - haar moordenaar zijn!...
Zelfs voor een hart vol riddermoed, als het zijne, moest deze ure dus wel de ure zijn van een hevigen strijd. Geen wonder, waarlijk, indien hij, met een zuchtend gemoed zich in het eenzaam kasteel van Galway, aan den schoot der beminde bruid wenschte? - Maar zijn moed en zijn gevoel van eer overwonnen die inspraak der liefde. Hij beschouwde het schenden van zijnen eed als eene laagheid, een schandelijk zegel op den geweldigen dood zijns beweenden vaders! - Eed en pligt, vrijheid en wraak riepen hem op.

{==265==} {>>pagina-aanduiding<<}

Hij had den strijd volstreden; - zijne leuze was weder: - Ierland of den dood!
Toen allen gezeten waren, en het openen der vergadering alom stilte deed heerschen, nam de oude mackfield het woord.
- Broeders! - zoo ving hij aan, - slangen hebben in ons midden geschuifeld, - verraders hebben deze plaats ontwijd! - Ik zal niemand ligtvaardig beschuldigen, - de tijd zal de namen der schuldigen aan onzen afschuw en den vloek van Ierland overgeven. Genoeg! Wij kennen het gevaar, en zijn nu op onze hoede. Het verraad heeft het oogenblik om te handelen verhaast. Langer werkeloos te blijven bij de gruwzame verdrukking, waaronder het arme volk gebukt gaat, zou de zaak der vrijheid in gevaar brengen. Nu, of nooit! - Nu, of het is te laat; - te laat voor altijd, - en Ierland blijft slaaf voor eeuwig! - De edele james donald, die in een onbezonnen drift een onzer verdrukkers den dolk in de borst stiet, eindigde heden zijn jeugdig leven op het smadelijk schavot. Zijne laatste woorden waren onze leus: - ‘leve de vrijheid! - Ierland of de dood!’ - Hij is onzer waardig gevallen! Wij zouden hem onwaardig zijn, als we zijnen dood lijdelijk aanzagen! Zijn bloed roept ons ter wraak! - De ledig gebleven zitplaatsen in ons midden bewijzen u, dat méér dan één onzer dapperen, sedert de laatste zamenkomst, in den kerker hetzelfde lot verbeiden! - Verraad heeft hen in de handen onzer beulen geleverd; spoedig zuchten welligt ook wij in de boeijen der verdrukkers. Als ònze arm verlamd is, trappen zij met dubbele woede het vaderland op het hart! - Mogen, kunnen wij den dood van den ongelukkigen donald, en van zoo velen, die hem voorgingen, ongewroken laten? - Zullen wij onze broeders in den kerker laten versmachten? - Hoort gij niet, uit die holen van ellende, hun wraakgeroep, en stolt er u het bloed niet bij in de aderen? - Zullen wij wachten tot men ook ons daarheen slepe? - Zullen wij, als weerlooze schapen, ons overgeven in de bloedige klaauwen van den luipaard?

{==266==} {>>pagina-aanduiding<<}

Een kreet van verontwaardiging ging aan alle zijden op, met zoo veel geweld, alsof plotseling een hevige storm door de rotsholen loeide. Overal zag men krampachtig de armen zich krommen en van onder het kleed een glinsterenden dolk te voorschijn komen, die, dreigend opgeheven en rondgezwaaid, in het licht der lampen flikkerde.
De oude mackfield, door de geestdrift, die hij had opgewekt, aangemoedigd, ging voort:
- Om u tot daden te roepen, heb ik de ziektesponde eener beminde echtgenoote verlaten, en mij herwaarts gespoed. Ja, bij God! mijne liefde is verdeeld tusschen haar en mijn vaderland!... Zoo als ik leef voor de eene, zoo wil ik sterven voor het ander!
Een daverend: ‘leve, leve mackfield!’ brak hier de gloeijende woorden des sprekers af.
- Inmiddels - dus vervolgde hij - had ik aan vertrouwde broederen last gegeven om allerwege de gemoederen te polsen, en ik kon geen betere berigten hebben gehoopt. Al de verbondenen zullen morgen op de bepaalde plaats en tijd bijeen zijn. Dan en vandaar zal zich de beweging met bliksemsnelheid aan al de raderen mededeelen. In den hollen weg zullen wij ons vereenigen. - Zal iemand uwer aarzelen daar te verschijnen?... Zal iemand uwer terugdeinzen voor het gevaar van de ure des strijds?... Zal iemand uwer zijn bloed, zijn leven te kostelijk achten voor het heil van Ierland?...
- Neen, bij God!... wij zullen er zijn!... Onze arm, ons bloed, ons leven, voor 't vaderland!... voor Ierland!... riepen allen.
Henry was, tot dusverre, als in mijmering verzonken; maar door dezen kreet gewekt verhief hij zich en sprak met eene stem, die de opgewonden Ieren door merg en been ging:
- Bij de schim mijns vermoorden vaders!... ook ik zal er zijn! - Akelige bruiloftsnacht, als ik, om hem te wreken, mij baden zal in het bloed zijner gevloekte beulen. - Maar het zij zoo! - Het is het uur, waarnaar gij en ik reikhalzend hebben uitgezien! - Het uur van

{==267==} {>>pagina-aanduiding<<}
wraak en van zegenrijke verlossing! - Wie zou er terugtreden, nu de tijd van handelen dáár is? - Ik durf het bezweren: niemand uwer; want gij zijt trouwe, dappere broeders! - Gij zijt Ieren! - Ja, ik zie uwe dolken wel schitteren! Maar ik zie u ook strijden, als leeuwen tegen den luipaard; strijden voor de zaak der eer! - Ik zie u reeds de vrijheidsvaan planten op den vaderlandschen grond, ten aanzien onzer wreede, dan vliedende beulen! - Elke druppel bloeds van onze broederen zal in golven van Engelsch bloed worden opgelost. Albion zal sidderen bij de mare van Ierlands vrijheid. De rotsen der Schotsche hooglanden zullen ons overwinningslied duizendvoudig herhalen! - Heden een bedelbrok, versmaad en mishandeld, - morgen een parel, aan de kroon van de beheerscheresse der zee ontscheurd. - Zoo zult gij zijn... zoo het vaderland! - Broeders! heb ik uwe zielen verstaan!? - Ieren, ken ik u!? - Treffe mij vloek, als ik weifel in den strijd!
Terwijl hij sprak, had hij onwillekeurig zijn dolk ontbloot en het bloote staal plegtig ten hemel geheven. Al de aanwezigen volgden zijn voorbeeld. Dreigend blonken de dolken boven honderde hoofden, en vol geestdrift voor de zaak des vaderlands, slaakte ieder denzelfden kreet, ieder denzelfden eed.
Dat was het, wat hij bedoelde, en met zijne vurige taal wilde uitlokken. Hij was niet onverschillig geweest bij de rede van den ouden mackfield; veeleer was hij in laaijen gloed ontstoken. Het had hem eene overwinning gekost, bedaard te blijven, maar het was hem gelukt; want hij wilde zien, of geen trek op het gelaat van sommigen, waaraan hij twijfelde, hen zou kenbaar maken; hij wilde bespieden of het verraad misschien ook thans in hun midden was. - Maar moed, geestdrift, vaderlandsliefde stonden op alle gezigten met onbedriegelijke trekken uitgedrukt; - in alle oogen blonken waarheid en trouw.
De geestdrift, door de taal van mackfield opgewekt, kende nu geene grenzen.
- Edel jongeling! - sprak de grijze Ier, - gij spreekt,

{==268==} {>>pagina-aanduiding<<}
zoo als ik 't gaarne hoor! De gloed uwer woorden ontvlamt zelfs mijn gestremd, koud bloed! - Ik voel mij verjongd, zoo dikwerf gij in ons midden verschijnt! - Ja, ook mijn arm zal nieuwe kracht erlangen, als ik aan uwe zijde strijden zal. Moet het zijn,... dit grijze hoofd valle voor het oude vaderland! - Bij mijn sneven in de eervolle worsteling zal mijn laatste snik zijn: Ierland! - Leve clighton!
- Leve clighton! - Ierland! - In den dood! - was het algemeen geroep; terwijl de beker met schuimenden wijn, op een gegeven teeken aangebragt, rondging, en een dronk van trouw aller voornemen bevestigde.
Het verder gedeelte van den nacht werd aan plannen gewijd, om den opstand te vervolgen en alom te doen gelukken. Eindelijk begon buiten de morgenschemering aan te lichten en de zitting was haar einde genaderd. Toen stond henry clighton nogmaals op. Er heerschte eene diepe stilte, plegtig als die van het graf.
- Alles is nu vastgesteld. - sprak hij - Als de zon voor de tweede maal de oosterkim verguldt, zal zij ons begroeten als vrije Ieren, of hare stralen werpen op ons overschot. Wij rusten uit aan de borst van bevrijde landgenooten, of aan die van den vrijen dood! - Daartoe is onze leus: overwinnen of sterven! - Naauwelijks vier-en-twintig uren zijn er om ons voor te bereiden. Daar is maar ééne magt, die ons, die het vaderland beschermen kan: - God. - Mannen vol vrijheidszucht en vaderlandsliefde,... de zielen dan opgeheven tot Hem, want alleen door zijne ondersteuning is de overwinning mogelijk!
Al de aanwezigen rezen op van hunne zetels en ontblootten hunne hoofden.
- Weldadig en regtvaardig Opperwezen! - zoo bad nu clighton - Gij schonkt den mensch de vrijheid, als een onvervreemdbaar pand uwer liefde. - In uwen naam eischen wij terug, wat Gij ons verleendet. Misdoen wij voor Uw aangezigt, als wij, om dat geschenk te herkrijgen, de hand uitstrekken naar het leven onzer verdervers - Dat Uwe almagt alsdan onzen toeleg ver-
{==269==} {>>pagina-aanduiding<<}
ijdele en ons beware voor bloedschuld! - Oefenen wij echter het wettig regt uit der zelfverdediging; druischt ons streven niet aan tegen de plannen uwer eeuwig wijze wereldregering, - dan, o God! spaar de offers en verkort de woede van den strijd door eene snelle beslissing! - Dan, wij bidden het U, zegen onze wapenen! - Dan, o Almagt! wees Gij ons nabij!
Met dit gebed werd de vergadering gesloten.

(Het vervolg en slot hierna.)

De koffer met zand.

Op een zomerschen dag van het jaar 1812 stapte een tamelijk zwaarlijvig heer, naar het uiterlijke dus, een man van gewigt, in groote gemoedsbeweging in eene herberg te Napels heen en weder; van tijd tot tijd sloeg hij de hand aan zijn voorhoofd, alsof hij er een reddend denkbeeld uit te voorschijn wilde halen.
‘Wat ramp! Wat ramp!’ riep hij uit; ‘op het punt te zijn om fortuin te maken, en nu onder weg te blijven steken! Zijne verbindtenissen niet te kunnen nakomen! o Het is vreeselijk; het is afgrijselijk!’ - ‘Wat scheelt er aan, papa benevolo?’ vroeg de waardin; ‘wat kwelt u zoo?’ - ‘Wat mij kwelt? kunt gij 't nog vragen? Weet ge dan niet, dat ik over acht dagen te Salerno een treurspel moet geven?’ - ‘Welnu, wat dan verder, papa benevolo?’ - ‘Wat verder? - Ik heb een overheerlijk gezelschap bijeen: een onwaardeerbare prinses, met oogen als karbonkels, en uit wier koraallippen de verzen onzer dichters in de liefelijkste toonen een betooverend effect doen.’ - ‘Als dat zoo is, waarover klaagt gij dan?’ - ‘Ik heb ook,’ ging benevolo in zijnen ijver voort, ‘een onbetaalbaren komiek, die zijn leelijk gezigt zoo grappig vertrekken kan, dat men hem zou kussen; het is heracliet en democriet in één persoon.’ - ‘Welnu, waarom dan,’ vroeg de herbergierster alweder, ‘die geweldige droefheid?’ - ‘Wijl mij één sujet onthreekt,

{==270==} {>>pagina-aanduiding<<}
dat ik onmogelijk missen en nergens vinden kan. Mijn repertoire lijdt er schipbreuk op. Ik heb geen eerst acteur.’ - ‘Wel, wel,’ hernam de waardin, ‘dat is waarlijk jammer!’ - ‘Te meer jammer, omdat het al mijne plans doet instorten: weg zijn de representatiën te Salerno; weg mijn ducaten; weg al het goud, daar ik van gedroomd heb!’
Dit zeggende sloeg de arme directeur zich met beide de handen tegen het gloeijende hoofd. - ‘Hoor eens,’ sprak de waardin, wier oogen plotseling begonnen te glinsteren, ‘papa benevolo! ik zal u leveren wat gij noodig hebt.’ - ‘Een eerst acteur?’ - ‘Ja, een jong mensch, dat zijne ouders ontloopen is om acteur te worden en niets anders denkt noodig te hebben, dan gelegenheid om op de planken den dolk te voeren, om roem en schatten te winnen.’ - ‘Hemel, wat geluk zou 't zijn als 't een talent was! Haal hem mij hier; zoo spoedig gij kunt, eer een ander hem voor mijn neus wegkaapt.’
Benevolo's aansporing kwam reeds te laat, want zijne niet minder ongeduldige redster was al verdwenen. Weldra kwam zij weder terug met een tamelijk dikken knaap. - ‘Daar hebt ge uwen man!’ riep zij uit. - ‘Een man? helaas! het is nog maar een knaap, hernam op droevigen toon de teleurgestelde directeur, terwijl hij het kleine dikke ventje bezag, dat er aanspraak op maakte om de keizers van het oude Rome en de gemeensmannen der latere Italiaansche Republieken te vertoonen. - Een knaap, ja, maar een knaap, die opgang in de wereld zal maken,’ gaf de goede vrouw eenigzins geraakt ten antwoord; ‘bezie hem maar eens goed: die houding, die gestalte, dien blik!’....
Werkelijk was het ventje begonnen eenige verzen op te snijden en had zich daarbij op gansch niet ongepaste wijs met de slippen van zijn afgesleten langen jas gedrapeerd.
‘Bravo! bravissimo!’ riep weldra de verrukte benevolo; ‘ge zult opgang maken als othello! Wat razende Moor van Venetië zult ge zijn; bestreken met mijn eigen zwartsel! Laten we elkander de hand geven, vriendlief!

{==271==} {>>pagina-aanduiding<<}
Ik neem u aan als hoofdäcteur voor de tragedie, betaal uwe reiskosten, en geef u, in afwachting van uw debut, deze twintig dukaten voor handgeld. Is dat naar uw zin?’ - ‘Of het dat is!’ sprak de knaap met blijdschap. - ‘Hoe heet gij?’ - ‘Luidgi.’ - ‘Luidgi? Hoe verder?’ - ‘Luidgi kort af,’ antwoordde de hospita voor haren beschermeling; ‘hij heeft reden, om zijn familie-naam niet te openbaren, want men zou het verloren schaap ligt weder in de kooi kunnen halen.’ - ‘Als dat het geval is,’ sprak benevolo, ‘laat ons dan maken dat wij weg komen. Ik zal voor mijn nieuwen tragicus een muilezel huren; dan kan hij naast ons aan draven.’
Een uur daarna hadden benevolo, de jonge luidgi en geheel het tooneelgezelschap de stad reeds verlaten.
Te Salerno deed de directeur aanplakken, dat in het treurspel othello de naamrol vervuld zou worden door den Heer luidgi, een jong acteur, een wonder van uitstekend talent in zoo jeugdige jaren. De uitkomst regtvaardigde het middel. Kort na het opengaan van den schouwburg vulde een overtalrijk publiek de zaal. Reeds wreef benevolo zich de handen van blijdschap; reeds stond luidgi, goed ingesmeerd, in een prachtig oostersch costuum tusschen de coulissen, wachtende naar het oogenblik, waarin hij moest optreden als de onoverwinnelijke Moor; reeds zette de kassier van den troep het ruimer dan ooit ontvangen geld op stapels; alles was blijdschap, alles was hoop! - Maar, hoe bedriegelijk is de hoop dezer wereld! Het lot zag dit kaartenhuis van goede verwachting en blies het omver. De debutant trad op; maar te gelijk met hem traden ook zes sbirren (geregtsdienaars) op het tooneel, om hem, krachtens een bevel van joachim murat, toen Koning van Napels, gevangen te nemen, en alzoo te verhinderen de teedere desdemona naar het leven te staan. Zij deden dit exploit op verzoek van luidgi's familie, en bragten den getulbanden vlugteling terug naar het Muzijk-Conservatorie, waar hij, vóór zijne ontsnapping, onder de leiding van den Maëstro marcello pervino studeerde.
Hoe is het mogelijk, dat men zulk een geboren treur-
{==272==} {>>pagina-aanduiding<<}
speler in zijne roeping dwarsboomt!’ riep benevolo uit. - ‘Troost u, mijn waarde vriend!’ sprak luidgi, ‘eens zal het ook mijne beurt worden; huns ondanks wil ik treurspeler zijn.’ - ‘En mijn ontvangst, die ik weder moet uitkeeren!’ - ‘Alles, alles zal ik u vergoeden,’ riep de knaap, terwijl hij met de sbirren worstelde. - ‘En mijn voorschot, mijn handgeld?’ - ‘Ik zal het in deze wereld u gewis teruggeven, en God zal er rekening van houden in de volgende!’
Meer kon hij niet zeggen, want de handhavers der orde voerden hem weg.
- ‘Ten minste,’ zeî benevolo meesmuilende, ‘heb ik niet alles verloren; - niet alles hebben ze mij ontnomen. - De kleine heeft mij zijn koffer gelaten!’ - Inderdaad had luidgi een vrij grooten, zwaren koffer laten staan. De directeur veroorloofde zich het slot te doen openen, in hope, dat de inhoud hem zijne uitgaven vergoeden zou; maar helaas! de koffer bevatte niets dan - zand. Luidgi had hem slechts medegenomen om vertooning te maken in de herbergen.
De vertoornde directeur schreef hem, nog uit Salerno:
‘Mijnheer! gij zijt een schavuit. Gij hebt mij een pand gelaten van geene waarde. Die handelwijs zal eeuwig uw geweten bezwaren. Intusschen spijt mij nog het meest, dat ge geen treurspeler wordt.’
Even kort en bondig antwoordde hem luidgi.
‘Mijnheer! gij zijt een zot. - Bewaar het pand. Voor twintig maal zoo veel als ik van u ontving los ik het in eer tien jaren om zijn, en wel met geld, dat ik verdienen zal als treurspeler.’

Er verliepen tien, twintig jaren, en benevolo kreeg geene tijding van zijn kortstondigen kweekeling. Eindelijk gaf hij de hoop geheel op.
- Hij zal 't vergeten hebben, - dacht hij; - ik zie immers, dat hij openbaar tegen een gedeelte van zijne belofte gehandeld heeft..... Hij speelt nu in de opera, in plaats van in de tragedie..... Die gek! - Die gek!

{==273==} {>>pagina-aanduiding<<}

Benevolo, die met zijn tragedie-spelen niet veel zij gesponnen had, want hij woonde te Napels op een zolderkamertje, ontving eindelijk, geheel onverwacht, het volgende korte briefje:
‘Kom, zoo ras gij kunt, bij mij, oude heer! en breng den koffer mede; want ik ben nu in staat dien in te lossen: zie hier vijf honderd francs voor de reiskosten.
Luidgi, straat Richelieu, 102, te Parijs.’
Benevolo dacht gek te worden van blijdschap. Hij vertrok, zoo als hij ging en stond, niets anders medenemende dan den opgevraagden koffer. In weinig dagen was hij te Parijs, waar zijn mislukte hoofdäcteur hem met open armen ontving.
- ‘Ziedaar, mijn oude vriend!’ sprak luidgi, die van een niet mageren knaap een man van achtbare zwaarlijvigheid was geworden, - ‘ontvang hier eene lijfrente van 1200 francs; ik heb die tot de losprijs van mijn te Salerno beleenden koffer bestemd.’ - ‘Zoo veel!’ - zeî de Ex-directeur, - ‘waarlijk, ik durf bijkans niet.’ - ‘Kom! kom!’ - sprak luidgi, - ‘neem maar aan; ik kan het nu missen; ik ben zoo rijk geworden als ik dik ben.’ - ‘Welnu dan, het zij zoo! gij maakt mij regt gelukkig, luidgi! Eén ding smart mij toch; 't is: dat gij nu zanger zijt, en niet, zoo als ge beloofd had, treurspeler. Neem 't verwijt niet kwalijk; want het is het zwak van een oud komediant.’ - ‘Gij denkt dan, dat ik geen woord heb gehouden? - Vriend! zie hier een entrée-biljet voor den Italiaanschen schouwburg. Ga er dezen avond; gij kunt er mij zien, en.... daarna soupéren we te zamen.’
Des avonds zat benevolo in eene loge, opgewonden, verrukt, juichend van vreugde. Luidgi was de Doge in de opera othello. Toen de Doge zijne dochter vloekte, slaakte benevolo een kreet van ontzetting. Zijne bewondering was niet langer te bedwingen.
Na het einde van het stuk vloog benevolo, bevend van aandoening, naar de kleedkamer zijns weldoeners. - ‘Welnu?’ - vroeg de zanger. Snikkend wierp de Exdirecteur zich in zijne armen en drukte hem aan zijne borst, en kon daarbij niets anders zeggen, dan: Tragico! Tragico!
Denzelfden avond sprak benevolo, terwijl hij luidgi bij de hand vatte: - ‘Vriend! tot nu toe heb ik mij weinig om uwen geslachtsnaam bekommerd; maar nu ge een beroemd kunstenaar zijt, wil ik dien overal in Italië verkondigen. Zeg mij thans uwen naam; ook opdat ik hem bij mijn laatsten ademtogt nog eens uit-
{==274==} {>>pagina-aanduiding<<}
spreke! - o Zeg 't mij nu! - Hoe heet gij!?’ - Met aandoening antwoordde de zanger: - ‘Ik heet lablache.’




Gruwelen, niet van het gebied der verdichting.

Door J.H. Sonstral.

Alboin, het hoofd der Longobarden, was de held, die dezen Germaanschen volkstam een vast verblijf in Opper-Italië verwierf. Zijn naam beligchaamde het ideaal van heldenroem in de gezangen zijns volks. Hij paarde beleid met dapperheid; zoodat hij even gelukkig was aan het roer van den Staat als aan de spits zijner legerdrommen.
Tijdens de groote volksverhuizing der Germaansche volkstammen, waren de Longobarden naar den regter Donau-oever getrokken. Tusschen hen en de Gepiden, even als zij een tak van den grooten Germaanschen volkenboom, bestond eene erfelijke veete. Toen hij den troon zijner vaderen bestegen had, ontvlamde het oorlogsvuur, en hij trok de Gepiden te gemoet en leverde hun in 566 een beslissenden slag. Het leger der Gepiden werd vernield en hun koning kunimund sneuvelde. Groot was de buit, die de overwinnaar behaalde. De gevangen vijanden lijfde hij in onder zijne zegevierende benden. Rosamunda, de dochter des konings, die onder de gevangenen werd gevonden, nam hij tot vrouw; terwijl hij van den schedel haars vaders, naar Germaansch gebruik, een drinkschaal deed maken, voor feestelijke gelegenheden.
Van toen af volgde het krijgsgeluk hem op alle zijne schreden. Door narses in Italië gelokt, nam hij de landstreek in bezit, die nog heden Lombardië heet, en zette zich te Milaan, in 570, de ijzeren kroon, als koning van Italië, op. Flavius longinus, de opvolger van narses, was te magteloos om zulk eenen veroveraar het hoofd te bieden, en de Grieksche keizer had de handen te vol om zijn Italiaanschen landvoogd naar eisch te ondersteunen.

Niet lang evenwel bloeiden zijne lauweren: eene onvoorzigtigheid deed ze verdorren en bluschte hem roemloos het roemvol leven uit.
Dat hij de dochter van kunimund tot gemalin had genomen, mogt zijne staatkunde bevorderen, wijl de overwonnen Gepiden zich nu onder zijn bewind vlijden, daar

{==275==} {>>pagina-aanduiding<<}
toch de dochter huns gesneuvelden konings hunne koningin was. Maar kon de hooghartige rosamunda vergeten, dat het bloed haars vaders aan de hand van haren gemaal kleefde, en dat zijn schedel in haar eigen paleis haar smaad was? Moest zij geen afkeer voeden van eenen man, die uit overmoed en staatkunde zich hare hand als oorlogsbuit had toegeëigend en haar hart beheerschte? Rustte op haar ook niet de pligt om haren vader te wreken?
De koning viert op zekeren tijd een schitterend feest. Het doorgestaan gevaar, dat wel eens den dappersten deed huiveren, wordt herdacht, des vorsten roem met gezangen verheerlijkt. De beker gaat drok rond, zoo als Germanen drinken. De driften worden opgewekt, vermetelheid en overmoed geven den toon aan. Alboin, de vergode held, zwelgt uit den schedel van kunimund. Hij vult dien anderwerf, en zijne gade zal hem ledigen. Zóó, meent hij, heeft nimmer een krijgsman over zijn vijand getriomfeerd. De koningin wordt ter feestzaal ingeleid en met gejuich begroet. De koning reikt haar den boordevollen schedelnap toe en gebiedt haar, dien op zijn welzijn te ledigen. (⋆) Rosamunda is als versteend van schrik en verontwaardiging over de verguizing, waaraan de dronkaard haar prijs geeft. Meteen is haar besluit genomen: het monster zal sterven; de smaad, haar aangedaan, kan slechts in bloed worden uitgewischt.
Tot uitvoerder van haren bloeddorstigen aanslag kiest zij helmichild, den schilpor (schildknaap) des konings; dien zij kent als een jongeling, wiens onverschrokkenheid zijne eerzucht evenaart. Helmichild weigerde eerst in hare plannen te treden, maar zij ontzag hare eer zelfs niet om hem te winnen. De belofte van hare hand en met deze het rijk te zullen ontvangen deed hem besluiten haren wil te voldoen. Spoedig waren er handlangers gevonden, die den moord-zelven voor hunne rekening namen.
Men kiest daartoe het uur, waarin alboin zijn middagslaap doet. Rosamunda verwijdert alle wapenen uit het vertrek en bindt zijn zwaard zoo vast in de schede, dat de ongelukkige volstrekt weerloos is. Nu komt helmichild met het vloekgespan binnen. Alboin wordt wakker, en hunne dolken ziende flikkeren, springt hij op, grijpt naar zijn zwaard; maar kan het niet loskrijgen. Alle andere wapenen weg ziende, grijpt hij een voetbank en verdedigt zich als een leeuw. Maar de overmagt besliste: alboin valt onder de slagen der moordenaars.

{==276==} {>>pagina-aanduiding<<}

Zulk een roemloozen dood (573) stierf de held, die zoo vele dapperen had nedergeveld. De ontaarde rosamunda huwde met helmichild, maar hem den troon te doen bestijgen lag buiten hare magt.
De Lombarden beweenden alboin als een vader en leidsman, en kozen in zijne plaats kleph tot koning.
Het eerste loon dat het misdadige paar inoogstte, was, naast het gemis van den troon, het verlies hunner veiligheid. Hun eenig heil lag in een overhaaste vlugt. Zij zochten eene schuilplaats bij den Griekschen Exarch longinus, die tot hunne behoudenis een schip langs de Po afzond, dat helmichild en rosamunda benevens hare dochter albeswinda en de schatten des vermoorden konings opnam en naar Ravenna overbragt. De wrekende geregtigheid deed het middel van die behoudenis en veiligheid tot hun beider straffe uitloopen. Longinus, met de geheele toedragt der zaak van nabij bekend, wist zeer goed, met welk een broze band de schoone rosamunda aan helmichild verbonden was, en wierp een begeerig oog op het koningrijk Italië en rosamundaas schatten, welk alles hij meende te zullen verwerven, door hare aanspraken met zijne wapenen te ondersteunen, indien hij hare hand mogt verwerven.
Welhaast deed hij er den voorslag toe en vond, boven verwachting, een gunstig gehoor. Liefde kende zij niet voor een echtgenoot, die slechts ten prijze van een huwelijk hare wraak had gediend, en voor wien zij zich had moeten vernederen. Hare onverschilligheid werd afkeer, nu hij de magt niet had om haar te beschermen, en haat, nu een ander haar aanbood waar zij boven alles naar reikhalsde. Met den moord reeds vertrouwd en alle beginselen van deugd en pligt uit haar gemoed gewischt hebbende, nam zij-zelve op zich, den lastigen echtgenoot uit den weg te ruimen.
Toen helmichild, eenige dagen later, uit het bad kwam, reikte zij hem een beker met wijn, zoo als zij dat te zijner verfrissching meermalen gewoon was. Maar helmichild heeft den beker nog niet half geledigd, of hij voelt reeds verscheurende pijnen in de ingewanden. Terstond doorgrondt hij de oorzaak, en ziet een gewissen dood voor oogen. Doch niet ongewroken wil hij sterven. Zijne trouwelooze gade schuldig houdende, dwingt hij met het zwaard in de eene hand en de nog half gevulde bokaal in de andere, het monster, dat sidderend voor hem staat en niet ontwijken kan, om het nog overig gedeelte van het doodelijke vocht in te zwelgen. Eenige uren daarna waren beide - dood.






{==277==} {>>pagina-aanduiding<<}

Mengelwerk.

Over de zedelijke oorzaken van den val des Israëlitischen staats.

Door A.J. Lastdrager.

In welk land zoudt gij liever wonen? - Waar, op vruchtbre vlakten, de rijkste graanteelt ruischt; waar de kemel zijnen rug biedt tot het bijna kosteloos vervoeren der schatten van het Oosten; waar het paard, fier, schoon en snel; de ezel fraai en vlug; der schapen vacht overvloedig en fijn, en zelfs der geiten haar onschatbaar is? - In een land waar op de hoogten der bergen de vijg, de granaat, de olijf en de dadel tiert; waar de heuvelen den keurigsten wijnstok dragen; waar matige rivieren en beeken den grond drenken en zegenrijk zijn, zonder verwoestend te worden? - In een kustrijk land, waar de zee de voordeelen des handels aanbiedt, zonder den hoogen bodem te kunnen overstelpen? - In één woord waar de grond voedsel in overvloed, de boomgaard geurig ooft in menigte, de afwisseling van heuvels en dalen de schilderachtigste verscheidenheid aan het oog en de morgenlandsche lucht een ons ongekend genot des levens schenken? - Of in een land waar de bodem, laag en moerassig, naauwelijks gerst, - maar overvloed van riet draagt; waar 's menschen voet, in den drassigen grond zinkende, hem doet twijfelen, of het land waarop hij treedt wel land heeten moge? Waar rivieren en zeeën, in eeuwigen strijd, elkander beurtelings de heerschappij over den uitgestrekten modder-
{==278==} {>>pagina-aanduiding<<}
poel, betwisten; - waar de lente, elders zoo liefelijk, vaak de bergvloeden met onbetoombare vaart aandrijft en 's landmans erf en have vernielt? - In een land waar hier de duistere wouden geene vruchten, dan eenen flaauw smakenden wilden appel, opleveren; ginds onafzienbare heivelden en dorre zandheuvels het akelig gevoel van barre eenzaamheid verwezenlijken; waar eentoonige laagten eene eeuwige eenzelvigheid veroorzaken; waar de nood tot jagt en vischvangst drijft en dwingt om af te dalen van terpen, omhuld met eenen benevelden dampkring, eene koude vochtige lucht en de uitwasemingen van beurtelings drooge en verdronkene streken, tegen wier invloed alleen de geharde mensch
door gewoonte bestand is?
In welk dier landen zoudt gij liefst wonen? In het eerste? Wel, verlaat dan déze misdeelde plek der aarde en trekt naar dien oord, die beschreven staat, als overvloeijende van melk en honig! - Zegt Nederland vaarwel! en zet u neder in Kanaän!
Of zou die ruil welligt berouwen? Zegt men niet, dat Kanaäns streken thans stugge dorheid vertoonen; dat zijne velden onbebouwd liggen; dat de vruchtbare akkers naauwelijks het duizendste deel geven van den voorraad, dien zij kunnen schenken? dat er de havens verzand zijn; dat noch handel, noch nijverheid, noch kunst, noch wetenschap er levensgeluk, of welvaart, verspreiden; maar, integendeel verdrukkende willekeur, aan den eenen, en doovende domheid, bij- en wangeloof, aan den anderen kant, er den schepter zwaaijen?
Zoo ja, is dát nu Kanaän, waar eenmaal eene bevolking bloeide, talloos als het zand aan den oever der zee. Dát Kanaän, waar eens in stad bij stad, tot zelfs in de wouden des Libanons, paleizen prijkten, en dat nu slechts bouwvallen en schamele hutten heeft! Dát Kanaän, dat naar den afgeleefden ceder gelijkt, die in omtrek en tal van verdorde takken bij het beeld van voormalige schoonheid en sterkte, den stempel des doods draagt!
En Nederland! O hoe kon ik u, mijn vaderland! zoo diep smaden! Is dan hier de grond niet bedekt met voe-
{==279==} {>>pagina-aanduiding<<}
dend graan? Zijn heuvels en velden hier niet het lagchende beeld van vrije nijverheid? Zijn zelfs de dorste streken niet, door wijze menschenmin, hervormd in scholen van werkzaamheid, kennis en godsdienst? Grazen hier geene vette runderen op geurige kruiden, waar vroeger een poel of meer bestond? - Huist er op Hollands kleine plek gronds niet meer volks, werkzaamheid, wetenschap, kunst en algemeene beschaving, dan ergens op aarde, op eene gelijke oppervlakte, gevonden worden?
Waarlijk, alles vergeleken, doet Holland nog voor geen land der oude wereld onder; Kanaäns toestand integendeel is nu deerniswaardig, en evenwel, ééns was het rijk en liefelijk.
Vanwaar zulk een ommekeer? Is de stand of de loop onzer planeet veranderd? Beschijnt de zon ons erfdeel milder, of Israëls aloude woonplaats kariger? Heeft de zee zich van onze kusten verwijderd, of zijn der Alpen bronnen verdroogd, of heeft de hand des Almagtigen onzen bodem boven het peil der wateren verheven? Is er eene omkeering in de bevruchting der aarde geschied, die hier zegent met bloei en leven, dáár slaat met dorheid en dood?
Het antwoord is: Judea verzaakte alle wezenlijke beschaving en - ging te gronde; Nederland beminde die en - bloeide.
Uitgenoodigd om deze spreekbeurt te vervullen, zij het mij geoorloofd door een vlugtig overzigt der Joodsche geschiedenis te betoogen, dat volkeren van middelmatige grootheid op sterkte noch duurzamen voorspoed kunnen rekenen, zonder algemeene en veelzijdige verstandsontwikkeling of beschaving van den geest.
Het spreekt van zelf, M.H.! dat ik door verstandsontwikkeling en beschaving van den geest, niet bedoelen kan een uitwendig oppervlakkig vernis, dat zich enkel tot behagelijke vormen bepaalt; maar integendeel beöog: de beoefening van wijsbegeerte, wetenschappen, kunsten en handel als zoo vele middelen, niet slechts tot uitwendigen luister, maar tot vermeerdering vooral van ware zedelijkheid, verlichte godsdienst, en tot vestiging van

{==280==} {>>pagina-aanduiding<<}
een volkskarakter, onmisbaar tot voortduring van staatkundige onafhankelijkheid.
Verstandsöntwikkeling en echte beschaving waren dan ook grondtrekken van het karakter der grondleggers van den Israëlitischen Staat.
Immers men heeft slechts de namen van mozes, samuël en david te noemen, om te doen denken aan mannen, die niet alleen leefden om te heerschen, maar veel meer nog om kennis en waarheid en, door dezen, den bloei van hun volk te verhoogen; mannen die zich ten doel hadden gesteld om eene der Godheid waardige Godsvereering, blijkbaar in leer en wandel beiden, te bevorderen. De wetgeving des eersten, de profetenscholen des tweeden en de psalmen des laatsten verspreidden eerbied voor één éénig God, liefde tot de menschen, beschaving in hoogeren zin onder het lang verslaafde kroost van jacob. Een geheele stam, een dertiende deel des volks, was aan het onderwijs van de overige twaalf deelen toegewijd; - toegewijd aan de verhevene leer, dat de Almagtige alleen aanbiddelijk is en de mensch alleen onderworpen aan den Hoogen God?
Wat toch beweerde sauls leermeester anders dan dat gehoorzaamheid meer is dan de offeranden; van welke de eli's zonen (ook de nieuwere geschiedenis heeft het te duchtig bewezen) dikwerf, met grove inhaligheid, het vette naar zich slepen?
Wat toch wilde hij met zijne profetenscholen anders, dan het vormen van een aantal mannen, geschikt om den godsdienstigen geest des volks, door onderwijs, te herstellen en te zuiveren?
Zong de koninklijke dichter niet, in hartverheffende psalmen: ‘Dat in 's Heeren tent alleen mag wonen die onberispelijk wandelt en deugd betracht; die met zijn hart de waarheid spreekt en aan zijns naasten kwaad geen welgevallen heeft; in wiens oog het verachtelijke veracht is; die zweert en het gezworene, ofschoon tot zijne schade, niet verandert’?
Met zulke zuivere denkbeelden en leeringen ging de voorspoed des volks als hand aan hand.

{==281==} {>>pagina-aanduiding<<}

De Voorzienigheid mogt het den grooten mozes hebben opgelegd om een slavental te bevrijden en slavenzin in volksgeest te herscheppen, het was voor den wijzen samuël en den kunstminnenden david bewaard, om, na eenen stilstand van bijna vier eeuwen, het eigenlijke volksbestaan der Israëliten voor te bereiden en te vestigen; om, door voorbeeld en leering, hun verstand te beschaven, en ook door de vorming van hunnen smaak, voor de schoone kunsten, hunne denkbeelden te veredelen.
Meer nog bloeide Israël inwendig en nam zijn ontzag naar buiten toe, in den tijd toen salomo aan godsdienst en schoone kunsten de wetenschappen paarde, en, door wijd gedreven handel, zijne kennis en ervaring poogde te vermeerderen. - Doch te spoedig viel die grootheid, wanneer dezelfde vorst, zijne eigene grondbeginselen en wijsheid verzakende, den geest zijner onderdanen van uit het gebied der zedekunde nedertrok in dat der zinnen.
Gij zult u herinneren, dat die val gestadig toenam onder zijne opvolgers, zoo wel in het eene als andere rijk; omdat deze door eene, van kwaad tot erger voerende, afgoderij, den geest hunner onderdanen verstompten, en hun, door verwerping van het zedelijke en verstandelijke deel in de godsdienst, alle wezenlijke beschaving ontroofden; de vereering des Allerhoogsten tot een louter guichelspel van priesterlist verlaagden, door wreede plegtigheden den volke deden gelooven, dat de razende toorn des Algoeden door het offeren van onnoozele zuigelingen kon gelenigd, of Zijn welbehagen door schaamteloos losbandige feesten verdiend kon worden. Het is bijna der vrage niet waardig, of er bij zulk eene Godsvereering algemeene verstandelijke beschaving van den geest bestond; dan of Israël en Juda ten speelbal moesten strekken aan onderlingen twist, buitenlandsch geweld, onderdrukking van grooten en slaafsche vernedering der gemeente?
De merkwaardigheid des Israëlitischen volks heeft velen, geloof ik, in latere tijden, een te hoog denkbeeld van deszelfs magt ingeboezemd. Het eigenlijke Palestina

{==282==} {>>pagina-aanduiding<<}
beslaat toch slechts een zeer luttel plekje op de kaart van Azië, en de overwinningen, door zijn beminden vorst, den dapperen david, gemaakt, waren, in vergelijking met die van vele beroemde veldheeren der vroegere en latere tijden, zoo niets beduidende, dat zij naauwelijks meer dan eene grensversterking kunnen heeten. Geen aanzienlijk volk bukte ooit voor de wapenen der Hebreeën, en reeds salomo zag zijne, weinig beteekenende, schatpligtigen, zich aan het juk van den jaarlijkschen cijns onttrekken.
Hoe sterk dan ook bevolkt, had Israël geene middelen om aan magtige overheerschers wederstand te bieden, tenzij het voldede aan jehovah's oogmerk met den mensch, en dus door hoogere beschaving een verstandelijk overwigt bezate. - Een overwigt dat, volgens de ervaring, ontluikt uit de beoefening der wetenschappen, het drijven van algemeenen handel, de vrije nasporing der natuur en eene ernstvolle overpeinzing der leerstellingen van godsdienst, zedekunde en wijsbegeerte.
Phoenicië heeft het bewezen, Carthago heeft het voldongen, hoe magtig handel en wetenschap, zelfs in weerwil van zedelijke onmondigheid, den geest beschaven, en - hoe hoog die ontwikkeling van den geest de krachten eens volks verheft. Die Staten, waarbij Kanaän nog groot mag heeten, weêrstonden eeuwen lang den nijd en de aanvallen van tirannen, die al het omgelegene land deden bukken; maar Israël viel, bij het bezit zijner honderdduizenden, vaak op den eersten schok, omdat geene wetenschap, geene kunst er algemeen en duurzaam werd gehuldigd, (zelfs de bouwlieden des tempels moesten van elders komen), en omdat de oceaan nimmer zijne vloten droeg. - Salomons poging zelfs kon geenen lust voor zóó veel verstandelijke inspanning, als de handel vordert, aan het volk inboezemen, dat zijne ligging aan de Middellandsche zee, die den toegang naar alom ontsloot, niet achtte; maar zonder handel te drijven, zonder te woekeren met den grond, liever rusten bleef onder zijnen wijnstok en vijgenboom, en alzoo doorsluimerde tot het in den doffen slaap der gevangenis wegzonk! - Zeventig

{==283==} {>>pagina-aanduiding<<}
jaren lang boette het voor zoo veel verzuims van geestontwikkeling; de eenige bronwel zijner nationale onzelfstandigheid.
Even als eene zware ziekte wel het ligchaam verzwakt, maar meestal dient om de kwade sappen, de verstopping van aderen en vaten en den loomen omloop des bloeds, welke de ziel verdooft en het geheele werktuig ontstelt, af te scheiden, op lossen, of te verdrijven, zoo ook diende de Babylonische slavernij om aan abrahams nageslacht eenen schok te geven, welks natrilling het gevoeld heeft tot eene latere en doodelijke kwaal het geheel ontbond.
Maar ook even als in zulk eene ziekte schijnbare krachten wegvallen en de mensch zich, zijner zuivering onbewust, na de genezing zwakker gevoelt, zoo ook bleef een aantal - ja, het grootste en rijkste deel der Joden, in schijn dus het magtigste deel van jacobs afstammelingen, in verschillende landen achter. Gouddorst boeide het aan de verblijven zijner vernedering en dienstbaarheid, en het zond, ter vergoelijking zijner verzaking van wet, zeden, volk en vaderland, geldgeschenken aan den tempel; welligt wanende, dat jehovah, voor zulk een pasgeld, het van de Babylonische en Egyptische vleeschpotten, in abrahams schoot, zoude overbrengen.
Dat onzuivere deel, hetwelk de kiemen van nieuw bederf in het nog zwakke ligchaam des pas herstelden Staats zou verspreid hebben, bleef dus achter; doch de wedergekeerden, hoe luttel in tal, hoe zwak in schijn, wonnen daarbij in wezenlijke zedelijkheid en volksbestaan; want, ofschoon het niet kan ontveinsd worden, dat velen, die optrokken om het vaderlijk erf in hernieuwd bezit te nemen, om Gods tempel te herbouwen en een plegtigen eeredienst voor een onzienlijk, goeddoend Opperwezen te herstellen, zulks deden met het uitzigt op tijdelijk belang, zoo moesten toch de herkrijging van vrijheid, vaderland en ongestoorde zuivere Godsvereering voordeelig op hen werken, en den band der nationaliteit, die hen reeds, door een gemeen lot, omstrengelde, versterken.

{==284==} {>>pagina-aanduiding<<}

Wel wijs dan handelde zerubabel, toen hij den Samaritanen weigerde, eene gemeene zaak, zelfs in het goede, met zijne Israëliten te maken. De verstandelooze vermenging van waarheid en logen, in de begrippen ingedrongen eener menigte, die noch Jood noch heiden was, kon niet anders dan de ontwikkeling en zuiverheid benadeelen van de denkbeelden der Abrahamiten, voor zoo veel ramps, en toch niet te duur, gekocht.
Slechts gemeene herinneringen, gemeene ervaringen, gemeene voor- en tegenspoed, gemeene belangen en doeleinden kunnen harmonische werking voortbrengen en tot een zelfde uitkomst leiden.
Dat gevoelde ook ezra. En, het moge te hard schijnen, hij vernietigde en verklaarde onwettig de gemengde huwelijken, die gewoonlijk den goede bederven, zelden den dwalende in het regte spoor brengen; den geest benevelen, en twijfelzucht of onverschilligheid omtrent het hoogste en edelste baren, zonder in den regel den lust tot onderzoek aan te wakkeren.
Wat zegt het, M.M.! voor een pas herboren volk, naar één doel te willen streven, als geene geestbeschaving en verstandelijke overtuiging dat doel in duidelijke trekken helder en juist doen kennen; als de lessen, door het verledene gegeven, vergeten zijn, en de ervaring der vaderen verloren gaat?
Dat wist ezra, de wijze, de vrome, de hooggeachte priester des Heeren. - Daarom rigtte hij Synagogen tot opleiding des volks, en scholen tot onderwijs der jeugd op. Bedehuizen en scholen, waarin niet alleen de zedewetten verklaard maar ook de volksgeschiedenis van den aanvang af, zonder vergoelijking van zonden en dwalingen, gelezen en onderwezen werd. De eerste boeken toch van de Israëlitische verzameling behelzen niets anders dan de beschrijving van Israëls pligten, ervaringen en lotgevallen, voortgevloeid uit zijn meerdere of mindere afkeer van of neiging tot de beeldendienst, die weder het gevolg zijn van voor- of achteruitgang in wezenlijke beschaving des verstands.
Zegenrijk was de invloed dier scholen gedurende een

{==285==} {>>pagina-aanduiding<<}
langen tijd. Zegenrijk onder de eerste der twaalf Hoogepriesteren. Zij schonken den Joden geleerden, die de kennis der godsdienst in heidensche landen en andere talen overbragten; zij teelden eenen simon den regtvaardigen; een onias II, in den vreemde hoog geacht. Toen leefde Israël weder, maar beter dan in der Rigteren tijden, onder zijnen wijnstok en vijgenboom in burgervrede en gelukkig; want: ‘gelukkig’ - zegt een beroemd schrijver ergens - ‘gelukkig mag het volk genoemd worden, welks geschiedenis eentoonig en onbekend is.’ - Drie geheele eeuwen leverden naauwelijks stof genoeg voor enkele weinige bladzijden der Joodsche geschiedenis.
En evenwel voedde de Staat weder de kiemen van een wel langzaam, maar zeker bederf: de priesterregering.
Het is om het even, M.H.! waar gij den blik henen wendt òf op den Hoogepriester der Joden, òf op den Opperpriester der Romeinen, òf op den Daila-lama der Thibetanen, òf op den Patriarch der Nieuwe Grieken: hunne drijfveren zijn heersch- en winzucht, hunne werking verspreidt domheid, en de vrucht van hunnen invloed is bijgeloof.
De overgang van ezraas schoone inrigtingen en nehemiaas regtsïnstellingen tot de kwijning en verwaarloozing van beiden kunnen wij niet nagaan. Alleen de rampzalige uitkomst treft smartelijk. Weêr schoot afgodendienst wortel in de zinnelijkheid van velen; weêr werd het degelijke in de eenvoudige plegtigheden der Mozaïsche wetgeving verlaten, en de weelderige praal der Grieksche eeredienst omhelsd. De verstandelijke ontwikkeling, de zuivere voorstelling der waarheid, werden, even als ten tijde der Regters, door het Hoogepriesterlijke hof veronachtzaamd. Grove heerschzucht, slechts om eigen verheffing denkende, steeg in Jeruzalem ten troon; des volks opvoeding verviel; met haar verviel de echte godsvrucht, en Judea werd op nieuw in- en uitwendig rampzalig.
Deerniswaardige gemeente, waar zelfs hij, aan wien het als beeld van zuiverheid alleen vergund is, het heilige te naderen, zich met schanddaden bevlekt, het kruis

{==286==} {>>pagina-aanduiding<<}
of de steeniging waardig!! - Neen, de ongelukkige loten der wedergekeerden konden zich geen Gode betamend denkbeeld vormen van jehovah, toen een jason, een menelaus, een lysimachus, beklad met broedermoord, verraad en heiligschennis, hunnen medeburgers den laatsten penning afpersten, om den prijs te voldoen voor welken zij den Hoogepriesterlijken zetel, van den afgodischen Syriër, gekocht hadden. - Neen, het door verdrukking verdoofde volk kon zich niet opheffen tot het geestelijke gebied der zedelijkheid; het moest (bij gebrek aan onderwijs en oefening) vervallen tot onzuivere begrippen van zijnen God; en al verder van het spoor dwalende, naderen tot de grovere denkbeelden van de beeldendienende Grieken; overigens gekuischter dan zijne vroegere verleiders, de Phoeniciërs, die het aanlokkende, meer dan deze, in hun voordeel hadden. - Israël werd dan ook weder afvallig van den echt Israëlitischen zin. - Zijne hoop in de toekomst op den Messias als een aardsch koning, die oppermagtig over de wereld zou heerschen, vestigende, scheen het den vorsten van dien tijd te gevaarlijk toe, om niet alles aan te wenden, tot het vernietigen van eene secte, die bij de heerschende denkbeelden zich nimmer rustig aan hen zou blijven onderwerpen; maar steeds vlammen op het oogenblik, dat haar-zelve tot beheerscheres der aard zoude verheffen. En antiochus kon geene achting voeden voor een volk, of voor eene eeredienst, welks hoofden door daden toonden te spotten met den Heilige, wiens dienaars zij voorgaven te zijn! Waar bedorvenheid van harte en zeden, waar verborgene of openbare dwingelandij, in priesterlijken dos gehuld, ten zetel stijgt, daar is het gedaan met alle beschaving van het verstand en met alle redelijkheid in de Godsdienst. Deze zielbeheerschers
vreezen niets meerder dan licht, rede en vertrouwen op den goedertierenen God! - Slaven mogen niet hopen op eenen Hemelschen Vader; dit ware reeds gelijkstelling met, rebellie tegen hunne aardsche tirannen. Neen, zij moeten beven voor den bliksem van jupiter en al sidderend, door bede en boete, diens wraak trachten af te wenden! - Zoo was het in Judea,

{==287==} {>>pagina-aanduiding<<}
en zoo triompheerde dan weder de duisternis van het bij- en wangeloof over het licht der reine kennis; zoo daalde de Jood beneden het peil der algemeene toenmalige verstandsöntwikkeling en zag evenwel, vervuld van trotschen waan, met smaad op anderen neder; zoo werd Syrië overtuigd, dat geen zoon van abraham vredelievende gevoelens jegens vreemden kon koesteren, en zoo werd de bloeddorstige epiphanes te rade, om, het mogte kosten wat het wilde, de godsdienst van jehovah te doen wijken voor de eerdienst van zeus.
Het is boven mijn vermogen met trekken, der zake waardig, te schetsen, hoe een groot deel des volks, reeds van alle innerlijke godsdienst beroofd, ook uiterlijk afvallig werd, en hoe het andere deel de wreedste folteringen verdroeg om zijne inzettingen getrouw te blijven. Eenmaal ondervond ook òns erf wat het is, om de godsdienst vervolgd te worden. - Eenmaal woedde ook hier de vreemde krijgsknecht tot vestiging van geloofsdwang en van eene onderwerping, die het verlichtste, het beste deel der Natie, de nijvere klasse vooral, deden gruwen. Eenmaal stond ook hier burger tegenover burger, om het geweten te ketenen of die ketenen te verbreken. Hier, even als daar, was het volk verdeeld, en, bij de ijselijkheden van gestadigen moord, door een heerschzuchtig priesterdom aangehitst, voegden zich die van strijd tusschen zonen van hetzelfde huis. - Maar ook, even als hier, rees dáár, uit den zwarten nacht, van den ondragelijken druk der domheid, de heerlijkste morgenstond en de schoonste dag. Uit den grond, met het bloed der deugdzamen gemest, schoten welig de loten op, in wier schaduw de landzaat zou rusten, na het doorstaan van den vermoeijenden kamp.
Met huivering ga ik u voor in de herinnering aan het rampzaligste en tevens heerlijkste deel der Joodsche geschiedenis.
Niet verre van Jeruzalem, welks inwoners voor het meerderdeel de Grieksche zeden hadden aangenomen; waar velen van de getrouwen omgebragt, en welks schoonste gebouwen verbrand, welks altaar door het offeren van

{==288==} {>>pagina-aanduiding<<}
onreinheden verontheiligd, welks tempel beroofd en welks eerdienst gestaakt waren; - niet verre van Jeruzalem, vanwaar het gebod was uitgegaan, dat jehovah's godsdienst vernietigen en den Joden alle eigendommelijkheid in denkkracht ontnemen moest; - niet verre van dat Jeruzalem, dat, in lijdelijke onderwerping, zijne beste burgers had zien slagten, en in blinde gehoorzaamheid den tiran diende, die de edelste deelen des volks verscheurde; - niet verre van daar, woonde de priester matthatias! die, hetzij dan door de voortzetting der prophetenscholen, of door de inrigtingen van ezra, of door eigen nadenken, vervuld was met dien waarlijk vromen zin, welke de bevelen van God boven alles acht en ze afscheidt van der menschen bijvoegselen. Genoeg, God, Vaderland, Vrijheid waren alles voor hem. - In antiochus epiphanes zag hij niets dan den laaghartigen tiran, wiens magt eindigt zoodra de vrees ophoudt. Hij plantte den standaard voor waarheid en deugd. Velen schaarden zich om denzelven; doch bijgeloof deed een groot deel hunner sneven. Meer dan duizend werden met vrouw en kroost de slagtoffers eener letterlijke naleving des vierden gebods, wanende, dat ook lijfsverdediging, op den rustdag, zonde zoude wezen. Ziedaar het gevolg van ijver zonder oordeel, van godsdienstmin zonder verstandelijke ontwikkeling! Maar matthatias deelde niet in dat overgeloof. Trouw aan de wet, doch boven kleingeestigheid verheven, onderrigtte bij de overgeblevenen, dat zij, door het overdrijven van éénen pligt, andere, niet minder dierbaar, zouden verkrachten, en dat zij, dus pligt tegen pligt wegende, naar de bedoeling der wetten moesten onderzoeken, en niet blindelings één enkel punt boven mate en boven allen aanhangen. Zoo voerde hij (en waarschijnlijk niet alleen in dit punt) de getrouwen tot eene waarlijk godvreezende
Godsdienst, en legde, ofschoon maar één jaar nog levende, den grond tot eene vrijheid en volksroem, die honderd jaren duurden.
De Drossaard hooft rekende het ons land eenmaal tot een bijzonderen zegen, dat Prins willem I, na de grondlegging van het staatsgebouw, twee zonen naliet,

{==289==} {>>pagina-aanduiding<<}
bekwaam om het huis van een dak te voorzien en - te bevesten; alles onder het rameijen des vijands op het nog onbestorven metselwerk. Niet min zegenrijk was het, dat matthatias geest niet uitstierf, maar voortleefde in zonen zulk eenen vader waardig! - Bovenaan, in de rij dezer edelen prijkt judas macchabeus; een man, zoo iemand, waarlijk godvreezende, krachtig in woorden, bekwaam om den ijver des krijgsmans ten hoogsten top te voeren; - een man zoo godvreezende dat zijn eerste daad, bij de eerste verademing in den strijd, door onvergelijkelijke triomfen verkregen, de zuivering was van het Gode gewijde gebouw, door vernieling der heidensche beelden en altaren; maar ook zoo onbekrompen, dat hij niet schroomde den verachtelijken Hoogepriester alcimus, den handlanger der Syriërs, die zijnen landaard zoo wel zedelijk als burgerlijk tot een pest was, van den zetel te werpen en te verjagen. Gelijken geest, als hem, bezielde zijne broeders en hunne eerste opvolgers. Liefde tot hunnen landaard, eerbied voor jehovah en verstandelijke zin, blijkbaar in de zedelijkheid hunner daden, deed het Asmonesche Huis bloeijen. De latere zedeloosheid der Macchabeën, en scheuringen, uit de godgeleerde twisten gesproten, die de trotschheid der priesters voerde, bezoedelden de gewonnen eer, maakten weder de dienst des Allerhoogsten tot een spel van woorden, en verhieven stelselzucht boven beoefening van deugd, en praal van geleerdheid en regtzinnigheid boven braafheid; ja slopen opwaarts, en belemmerden, op het toppunt van geestelijken invloed gekomen, den vorst in elke daad, die hunne magt, rijkdom of glans konde verminderen.
Belagchelijk en beklagelijk tevens is het schaduwbeeld der koninklijke heerschappij, waar wij eenen alexander in het plagen, martelen en moorden zijner onderdanen vrij; maar overigens door het weefsel van den invloed eens trotschen Sanhedrins zoodanig omsponnen zien, dat hij, stervende, aan zijne gemalin, als het eenigste middel om den schepter te behouden, den raad moet geven, om zijn eigen lijk aan hunne wraak ter prooi te laten, en

{==290==} {>>pagina-aanduiding<<}
aan hunne heerschzucht ruimschoots den teugel te vieren.
Stelt u den Staat voor, in welken de voorgangers in de Godsdienst; zij, die de gemeente tot deugd en zedelijkheid, en tot navolging van Hem, die de goedheid zelve is, moeten opleiden, voor geene ondersteuning des Konings, voor geene medewerking tot de rust van den Staat te winnen zijn, dan door deze belofte des wereldlijken opperbewinds: gij zult u vrijelijk mogen wreken op allen, die u niet blindelings gehoorzamen; gij zult onbeperkt heerschen over allen, die niet tot uwe orde behooren; gij zult u de vruchten van de vlijt des landmans mogen toeeigenen, en de penning der weezen, of het brood der weduwe, zal tegen u niet beschermd zijn! - Verbeeld u dien Staat, en antwoord of hij kunne bestaan? - of dáár zijn kan lust tot verstandelijke ontwikkeling, tot beoefening van wetenschap of kunst? - of er gevoel voor regt, onderling vertrouwen, zedelijkheid kunnen gevonden worden, dan of niet een kanker van ontbinding, van lid tot lid voortgaande, het ligchaam vroeg of laat geheel moet slopen en vernietigen?
Zoo was de gesteldheid des Joodschen volks eene halve eeuw vóór 's Heilands geboorte; zoo was de verbastering der Pharizeeuwsche geestelijkheid, wier geveinsdheid en vrekheid ons, in der Evangelisten gedenkrollen, in trek bij trek worden geschetst en ten afschuw voorgesteld.
En nu stookte een sluwe hoveling twist tusschen de laatste loten van het Asmonesche Huis, en riep de Romeinen ter hulp, die zich, vrienden in schijn, tot meesters verhieven, het land naar willekeur onder gunstelingen verdeelden en Judea schonken aan dien herodes, welken de vleijerij groot heette.
Wie onzer, had de geschiedenis het niet duidelijk aangeteekend, zou het gelooven kunnen, dat zulk een monster, die weldoeners, echtgenoote, moeder en zonen slagtte, zoo veel bescherming, vriendschap en ondersteuning vond bij vorsten wier stand hij ontädelde? De wereldbefaamde augustus echter was zijn bondgenoot en vriend, en mogte hij ook zeggen, dat het beter ware herodes zwijn dan zijn zoon te wezen, hij ging toch zijne

{==291==} {>>pagina-aanduiding<<}
wandaden niet tegen noch bedwong zijne bloeddorst! Dit zou de achting te na zijn gekomen, die den alleenheerscher wordt toegekend.
In zulk eenen toestand, zouden wij denken, moest het ruw gelaten volk tot volkomen ongeloof vervallen en spotten met al wat eerdienst heet. Dan, gelijk elders, leert de ervaring ook hier, dat als de kiem der inwendige godsvrucht verstikt, de uiterlijke vorm door het van alle beschaving ontbloote gemeen des te strenger wordt nageleefd. De Joden ten minste, hoe vaardig om de bloedgerigten des tirans uit te voeren, ergerden zich aan de wapenrokken en helmen, naar Romeinsche wijze, als tropheën, ter versiering der renbanen, opgehangen; en, zij, die des dwingelands euveldaden lijdelijk aanzagen, vonden de geschilderde beelden in der Romeinen veldteekenen onverdragelijk. - Zoo bewees Israël dan weder, dat niet alleen onbeschaafdheid, zedeloosheid en bijgeloof gaarne zamengaan, maar ook onwetendheid en ellende elkander steeds vergezellen.
In de schaal der eeuwige regtvaardigheid moge de schuld zwaar op hem wegen, die zich met koningsbloed bevlekt, ongelijk zwaarder zal de boete vallen op hem, die, op den hoogen zetel geplaatst, in den grooten kring der millioenen, over welken hij heerscht, het geloof aan regt, aan deugd, aan God-zelf, heeft vernietigd of ondermijnd! - Wij verontschuldigen de Joden, tijdgenooten van jezus, niet, dat zij waren zoo als hen de geschiedenis leert kennen: - op hen-zelven lag de pligt om het door samuël, david, salomo en ezra ontstoken licht voor uitdooving te bewaren, maar wij kunnen hun onze deernis niet ontzeggen, dat zij, door Romeinsche Keizers, eigene Vorsten, inhalige en huichelende Pharizeeën, evenzeer verdrukt, bedrogen en uitgemergeld, geenen lust tot wetenschap, nijverheid, geestöntwikkeling of godsdienstig onderzoek, bezaten; dat zij, in dommelig bijgeloof verzonken, den bedienaar des altaars alle geëischte offers bragten en (het zij met eerbied gezegd) in den Romeinschen tollenaar het beeld zagen van jehovah.
Op de antipaters, de herodessen, de augustussen, de

{==292==} {>>pagina-aanduiding<<}
pontiussen en cajaphassen komt bovenal de schuld, dat de hooge, zuivere leer der eeuwige liefde Gods jegens het menschdom, onovertrefbaar door jezus verkondigd, den ongeletterden Jood zoo onbegrijpelijk moest toeschijnen als den Italiaan van onzen tijd. Op hen ligt de schuld, dat de ingezetenen geen burgerzin, geene zedelijkheid noch redelijkheid bezielde; maar dat deze òf in doffe neerslagtigheid, als het lastdier, voortzwoegden, òf, aangehitst, in dolle razernij, opstoven, en, den tijger gelijk, rondwoedden op al wat hun voorkwam, toen eenmaal de overmatige terging der Romeinsche stedehouders alle banden deed scheuren. Toen ontbrandde de toorn, niet van den beschaafderen, rijkeren Jood, maar van het onbeschaafde, onkundige deel des volks, dat, met den geest der wet onbekend gehouden, den Tempel hooger achtte dan de Godsdienst.
Gij kent den uitslag van deze laatste inspanning van der Hebreeën dapperheid; gij weet welk een rampzalig lot er uit volgde voor dat merkwaardig volk, veelal zwak door gemis van verstandelijke ontwikkeling, dat geen zedelijk overwigt bezat, wijl de pogingen tot beschaving des geheels, door enkele groote mannen aangewend, bij de menigte te loor gingen, en dat, alle zedelijkheid uit de godsdienst verliezende, de zachte leer van jezus miskende, en hout en steen hooger stelde dan liefde en waarheid.
Nog kleeft die smet op de eenmaal zoo heerlijke oevers van den Jordaan en de kusten der Middellandsche zee; nog wekt Jeruzalem slechts deernis, en ligt Joppe in puin; nog is er op dien grond, eenmaal bestemd om wet, regt en zedelijkheid te zien bloeijen, geen spoor van veiligheid, orde, beschaving of welvaart!
Te vergeefs beproefde juliaan den herbouw des tempels; te vergeefs was het Elia Capitolina van adrianus eene eeuw lang de zetel van een Christenrijk in Azië; want ook toen was dáár noch nijverheid, noch verlichting in der boudewijnen veste. - Te vergeefs vloeiden eeuwen lang de schatten van het westen daarheen! Jeruzalem en Kanaän zijn tot op den huidigen dag toon-
{==293==} {>>pagina-aanduiding<<}
beelden van barbaarschheid, bijgeloof, godsdiensthaat, armoede en ellende.

Zoo, M.H.! vergaat het den Staat, waar domheid heerscht! - Zoo leert ons de geschiedenis, dat het onderwijs een onwaardeerbare schat is voor ieder volk, en, dat, al ware er geene andere drangreden, de liefde tot het vaderland ieder moet aansporen tot het ontginnen en bebouwen van dien akker, op welken alleen volksdeugden en volksgeluk tieren kunnen.




Een offer voor Ierlands vrijheid.

(Niet vertaald.)

(Vervolg en slot van bl. 269.)

III.

Is de opgang der zon in de beeldspraak der poëzij somtijds de komst eener bruid, - heden was zij eene bruid in rouwgewaad, en somber begroette zij betsy, de bruid wier heildag nu was aangebroken.
Toen het rijzende licht den horizont kleurde, zat betsy reeds voor het geopende venster van haar slaapvertrek. De liefelijke frischheid der morgenkoelte genietende, liet ze mijmerend hare blikken dwalen over de grijze toppen der rotsgevaarten, die, verre van Galway's golf, bij het nog twijfelachtig morgenlicht als spookgestalten oprezen. Onrustig was haar nacht voorbijgegaan: geen slaap was op hare oogleden gedaald; kwellende gedachten hadden hardnekkig de sluimer van haar geweerd; geesten van verschrikking schenen de sponde der afgematte maagd omgeven te hebben, om haar te martelen. Vandaar de neêrslagtigheid en sombere afmatting, die als een nevel verspreid lagen op haar aanminnig gelaat. Vandaar de kwijnende blik, de gebogen houding, en de tranen, glijdende over wangen, anders den blos der rozen beschamende, maar nu wit van verborgen leed. Met het jeug-
{==294==} {>>pagina-aanduiding<<}
dig hoofd op de blanke hand leunende, dacht zij aan de vervlogen dagen harer gelukkige kindschheid en aan hare vrolijke, benijdenswaardige jeugd; aan de eerste ontmoeting van en zoete ontwikkeling harer liefde voor henry, en aan het naderend uur, dat haar, door onverbrekelijke banden, vereenigen zou met den edelen jongeling, dien zij haar hart geschonken had. - Bij dat denkbeeld, als hadde het eene geheime toovermagt uitgeoefend, week langzamerhand de nevel van smart, en keerde de aanvallige tint op hare kuische wangen terug, die hare schoonheid zoo zeer verhoogde. Maar slechts kort duurde die zoete gewaarwording; de blijde uitdrukking van haren blik, het kwijnend lachje om hare lippen maakten weder plaats voor tranen, die, als regendruppelen op een rozenbed, hare kaken besproeiden.
- Hemelsche liefde! - riep zij uit, de handen vouwende en het vochtig oog ten hemel opheffende, - waardoor toch mag ik uwen toorn hebben opgewekt, dat ik op dezen dag, de afgebedene, de plegtigste van mijn gansche leven, met zoo hooggestemde blijdschap te gemoet gezien, door zulk een drukkend voorgevoel, zulk een pijnlijken angst gefolterd worde?... Vader in den hemel! verwijder van mij die onrust, alsof een niet te ontwijken ramp boven mijn zwak hoofd zweefde!... Schenk den vrede weder aan mijn gemoed! Sterk mij door het vertrouwen op uwe hoede... door het geloof aan uwe reddende, wakende magt!
Onwillekeurig was ze dus biddend nedergeknield, en bleef met de handen gevouwen, en de oogen toegeloken, haar gebed uitstorten, tot de vrucht der verzuchting zich in hare ziel openbaarde. Als door hoogere magt vertroost en bemoedigd, hief zij zich toen op, om harer kranke moeder een morgengroet te brengen.
Inmiddels was de zon reeds ver boven de kimmen, en zag men de landbouwende bewoners der omliggende bergwegen van alle kanten zich naar de stad begeven. Maar wat doet hen elkander te gemoet snellen, en bij groepen stilstaan en de blikken naar het kasteel wenden, en sommigen hunner in wanhoop de handen ten hemel

{==295==} {>>pagina-aanduiding<<}
heffen? - Arme betsy! deerniswaardige bruid! het voorgevoel heeft u niet bedrogen; het lot heeft de stijlen van onder uwe echtsponde weggeslagen; de dood heeft uwen bruidsluijer vervangen met een sluijer van floers!
Toen de vergadering der zaamgezworenen was afgeloopen, viel buiten den ingang een schot, en nog een schot, nader en naderbij met meerdere geweerschoten beantwoord, en gevolgd door het duidelijker wordend geroep: - geef u over! - In een oogenblik waren de klingen en dolken der verbondenen ontbloot. Henry vloog met de snelheid des bliksems aan hunne spitse. Met een brullend: ‘hoerrah!’ stoven eenige krijgsknechten in de zaal. - ‘Vuur!’ klonk, met een donderende stem, uit den mond des aanvoerders. - Daar knalden de musketten en lagen vier zaamgezworenen ter aarde.
- ‘Leve de vrijheid!... Voor Ierland in den dood!’ - was het antwoord, en eer de soldaten den tijd hadden om op nieuw te laden, was er een strijd aangevangen, die bestemd was uren lang te duren, en door slechts weinige der strijders te worden overleefd. Haat en woede, tegenover woede en haat, stapelden dooden op dooden. Henry bedreef wonderen van dapperheid; zijn voorbeeld bezielde den zwaksten zelfs met moed en verachting van het leven; maar zoo hevig 't verzet was, zoo hevig en volhardend ook was de strijd tot verdediging van de gevestigde orde, door magt van overtallen gesteund. Eindelijk, afgestreden en met wonden overdekt, voet voor voet, in eene engte gedrongen, waar de menigte der aanvallers de beweging zelfs onmogelijk maakte, zagen de weinige overgeblevenen der zaamgezworenen zich de mogelijkheid tot verdere verdediging ontzinken. - Der gevestigde magt bleef de overwinning: - Sir mackfield en henry clighton waren onder hare gevangenen.
Het ongeordend gerucht van dit nachtelijke voorval was al spoedig in den omtrek bekend geworden, en meer dan een ontvloden deelhebber aan het eedgenootschap keerde overhaast terug, hopende door tijdige wederkomst in de stad aan de verdenking te ontsnappen. Intusschen hadden dáár reeds vroeg in den morgen menigvuldige ge-
{==296==} {>>pagina-aanduiding<<}
vangennemingen plaats gehad, en in de kerkers der stad, waar ook de overwonnen verbondelingen zich reeds bevonden, was voor hen en de verder in hechtenis genomenen naauwelijks ruimte genoeg.
Zoo kon dan ook de tijding dier noodlottige gebeurtenis op het kasteel geen geheim blijven voor de burgtbedienden, die reeds geene verklaring wisten te vinden van het ongewoon verschijnsel, dat hun heer en meester den ganschen nacht afwezig bleef.
Hoe verschrikte betsy toen zij de kamer harer moeder binnen trad!
De ongelukkige vrouw was wanhopende. Zij wrong de handen, greep zich als waanzinnig in de hairen, jammerde op hartverscheurenden toon en riep God aan om ontferming, door den dood! - Te vergeefs waren de magtelooze troostredenen der oude kamenier, die in onbedachte dienstvaardigheid, de gevaarlijke eigenschap der snapzucht, den misslag had begaan, der zieke van Sir mackfields uitblijven, en van het jammerlijk voorval kennis te geven. Even vruchteloos waren de redenen, kussen en beden van de ontstelde, innig bewogen dochter, die hare eigen ontroering vergat om den toestand harer moeder te lenigen. De beklagenswaardige vrouw wilde naar niets hooren, van niets weten, - van niets dan haar lijden, en scheen onwrikbaar besloten te hebben, dat lijden in haren boezem te begraven, als achtte zij het te groot voor het teeder gestel van haar ongelukkig, innig beminde kind.
De arglooze betsy giste nog niet de schrikkelijke waarheid. Zij begreep nog niet, dat haar voorgevoel reeds was vervuld; dat de wolken, die zij in hare verbeelding boven haar hoofd had zien zweven, reeds eene uitbarsting hadden gehad, in welke haar levensgeluk onherstelbaar was vernietigd.
- Och, goede Lady! - sprak de oude kamenier bemoedigend, - wie weet of dat gerucht van gevangenneming niet een uitstrooisel is van kwaadwilligen.
- Gevangenneming!? - vroeg betsy met een blik van ontzetting.

{==297==} {>>pagina-aanduiding<<}

- En gesteld dat het waarheid zij, - vervolgde de kamenier onthutst en verward, - wie verzekert dan nog dat Sir mackfield tot de zaamgezworenen behoorde.
- God!... wat is dat!? - riep de jonkvrouw, terwijl de kleur des doods eensklaps hare bevende wangen overtoog. - Waar is mijn vader!? mijn brave, dierbare vader!?... Sarah,... zeg mij!... Om 's Hemels wil, antwoord toch!... Ik moet het weten,... oogenblikkelijk weten!... Mijn vader!... Mijn vader!...
En pijlsnel vloog zij kermende naar de deur; maar eensklaps ging haar eene ijskoude rilling door 't onstuimig bewogen bloed. Krampachtig, op het punt van in onmagt te vallen, omklemde zij een nabijzijnd voorwerp. Hare oogen sloten zich. Haar hooggewelfde boezem, nog kort geleden onbewogen als de zachte hemel, jaagde en zwoegde hoorbaar. Als een bliksemstraal had plotseling de gansche vreeselijke waarheid hare gevoelvolle ziel getroffen.
Zij zonk bewusteloos ter aarde.
Het gelukte, na veel inspanning, haar uit deze bezwijming te doen ontwaken.
- Henry! - riep zij uit, terwijl zij met wilde blikken rondzag. - Henry!... Waar is henry!?
Somber en onheilspellend was het zwijgen der omstanders, die huiverden haar te antwoorden.
De vragende had hen met een vorschend oog gadegeslagen. Zij had hunne weifeling opgemerkt en begrepen. Haar ijselijk vermoeden werd meer en meer zekerheid. De vrees vulde aan wat de deernis nog had teruggehouden. Op haren bruidsdag, zij gevoelde het, had zij alles, alles verloren!
Onder de hevigste aandoeningen van angst en lijden kroop de dag log en traag daarhenen.
Helaas! het was geen overdreven, ijdele voorstelling eener verhitte, door schrik ontroerde verbeelding geweest. Langzamerhand werd haar de waarheid geopenbaard. Een dierbare vader, een vurig beminde aanstaande echtgenoot, - beiden toeven, na den verloopen nacht, het oogenblik, waarin de deur des kerkers

{==298==} {>>pagina-aanduiding<<}
zich openen zal, om hen uit te laten naar het schavot.
Het was omstreeks zeven ure; de zon was ter kimme, en de avond viel langzaam. Weldra was alles in graauwe schemering gehuld, en ieder voorwerp naauwelijks meer te onderscheiden.
Toen trad eene jonge vrouw de stadspoort in. Zij had zich derwijze in eenen ruimen mantel gewikkeld, dat hare gestalte niet kenbaar was. Een digte sluijer onttrok haar gelaat aan het oog des onbescheiden voorbijgangers. Haar hoofd was gebogen, om te beter het gevaar te ontwijken van herkend te worden, dat zij blijkbaar trachtte te vermijden. Zoo was zij met overhaaste, gejaagde schreden reeds eenige straten doorgegaan, toen zij op den hoek van een ruim plein door iemand werd aangesproken. Hevig ontstelde zij, toen zij bemerkte herkend te zijn, maar meer nog toen zij ontwaarde door wien.
- Gaat Miss mackfield haren vader in de gevangenis bezoeken, of haren verloofde troosten? - klonk het op spotachtigen toon uit den mond van een man, die, zoon van den Lord-Opperregter van Ierland, evenzeer verfoeid was om zijn losbandig leven, als veracht om zijn laaghartigen aard.
- Deze moeite, - vervolgde hij ligtzinnig en op honenden toon, - kon de schoone Miss wel bespaard hebben, want op hoog bevel van Sir hamilton, mijnen vader, mag niemand tot de landverraders worden toegelaten.
- Sir edgard! - antwoordde de gesluijerde op den toon der verontwaardiging, - wie geeft u het regt een ongelukkige te beleedigen? - Alleen lage zielen kunnen zich vermaken met anderer smart! - Laat mij gaan, en zoek ander genot op, dan het bespotten der tranen van eene vrouw.
De ligtzinnige scheen een wijl uit het veld geslagen en verstomd te zijn door de waardige taal der ongelukkige. Maar spoedig zich herstellende, vierde hij aan verdubbelden moedwil bot.
- Ho, ho!... schoone Miss! - hernam hij, - wees

{==299==} {>>pagina-aanduiding<<}
niet zoo toornig. Het gaat u thans vrij onhandig af, zulk een hoogen toon te voeren, en bovendien is het niet zeer voorzigtig dit te doen tegen mij. - Tegen mij, - vervolgde hij, op trotschen toon, - die u al ligt de kerkerdeuren zou kunnen doen openen.
- Gij,... gij?... sprak betsy, en het was of de uitgedoofde hoop plotseling opflikkerde in haar gemoed.
- Ja, ik,... ik,... hernam de trotschaard, - maar gij zoudt het zeker afwijzen, want eenmaal hebt gij het aanbod mijner liefde, hebt gij mijne hand versmaad, hoewel heden.....
- O, - viel de gesluijerde hem in de rede, - ik smeek u, breng mij bij mijn ongelukkigen vader, bij mijn rampzaligen henry!... en ik zal u zegenen; ik zal God bidden, dat hij u niets dan geluk doe genieten, dat Hij u....
- Niet alzoo, schoone jonkvrouw! - hernam hij op schamperen toon, - tot uwen vader te gaan, ja, daartoe wil ik u de gelegenheid openen, daartoe hebt gij slechts één woord te spreken,... één enkel woord,... maar u bij den minnaar te brengen!... neen, dit kan u geen ernst zijn geweest!
- En welk woord verlangt gij te hooren? - vroeg betsy in onrustige spanning.
- Dat woord, aanvallige maagd! is het woord, waarom ik u vroeger te vergeefs heb gebeden; dat woord is een woord van liefde; het is de belofte, dat gij de mijne zult worden.
- Ellendige!... laat mij!... riep de in toorn ontstokene betsy, haren afschuw niet langer kunnende bedwingen, - laat mij! Toen ik uw aanzoek om mijne hand weigerde, was het enkel omdat ik u niet beminde, doch thans is het omdat ik u verfoei!...
En sidderend verwijderde zij zich, en vervolgde haren weg.
- Ga maar, - riep hij haar na, - ga maar, onzinnige! gij hebt hun vonnis geveld!
In de hevigste gemoedsaandoening kwam Miss mackfield aan de gevangenis. Het zien reeds van dat akelig

{==300==} {>>pagina-aanduiding<<}
verblijf joeg haar een koude rilling door de leden. Zij strekte de bevende hand angstig uit naar de schel; zij waagde het die te bewegen, en verschrikte op het geluid dat zij voortbragt, aan den slag van een doodklok gelijk. Akelig weêrgalmde dat geluid door de holle gangen; maar nog schrikwekkender was haar, bij het openen der poort, het geknars der verroeste sloten en grendelen. Die toonen vlijmden haar pijnlijk door het hart.
Zij trad het voorportaal der gevangenis binnen, en met een geduchten slag viel de zware, met ijzer verzekerde deur achter haar digt. Zij sidderde toen zij een blik waagde in dit verblijf van ellende, tranen, en geween. Haar borst was beklemd, haar ademhaling belemmerd. Zij poogde, maar kon niet spreken. Eerst nadat haar overstelpt gemoed zich in een tranenvloed ontlast had, mogt het haar gelukken, eenige verstaanbare woorden uit te brengen. Die woorden behelsden de bede om bij haren vader en haren geliefde te worden toegelaten. De officier der gevangenis, die zich bij den sleutelbewaarder bevond, hoewel verrukt door de schoonheid der maagd, en bewogen met hare smart, verklaarde, tot zijn leedwezen verpligt te zijn haar verzoek te weigeren; het bevel daartoe was bepaald, gestreng en zonder uitzondering: de overschrijding van dat bevel te gedoogen of oogluikend toe te staan, kon hem het verlies zijner betrekking en nog erger straf berokkenen. De wanhopige liet zich echter door deze weigering niet afschrikken; zij knielde voor den krijgsman neêr en bad:
- Heb mededoogen, Sir!... gij zijt misschien gehuwd. Gij verheugt u welligt óók in het bezit eener aangebedene dochter!... Welnu, zoo u eens het ongeluk trof in den kerker te moeten versmachten, als gij daar, alleen met uwe wanhoop, met uwe smart, naar die dierbaren verlangdet,... als gij God badt, dat Hij haar tot u zenden mogt!... Als zij dan kwam, en op den drempel van het schrikverblijf werd afgewezen... Zeg mij, zou dat u niet tot vertwijfeling brengen?... O, Sir! bij de barmhartigheid Gods! vergun mij mijnen vader te zien!... Gewis heeft hij de stem van zijn kind reeds

{==301==} {>>pagina-aanduiding<<}
gehoord, want het gehoor der vaderliefde is scherp, en het hart gevoelt, wat er, ver verwijderd zelfs, omgaat. Sir! ik bid, ik smeek u bij de liefde, in den naam uwer dochter, in den naam uwer echtgenoote, in den naam der vrouw, die u het leven schonk, Sir! in jezus naam, voer mij, voor één oogenblik slechts, aan het hart van mijnen dierbaren vader!
- Ik kan, ik mag niet, goede Miss, hoe gaarne ik zou willen. - was het bewogen antwoord des grijzen bevelhebbers, terwijl hij een traan van het met likteekens beploegd gelaat afwischte.
- Gij zijt dan onverbiddelijk!... maar hebt gij dan een hart van staal?... o, ik begrijp het: - gij hebt geene echtgenoote, die gij bemint; - geene dochter, die uwe bedaagde jaren met liefkozingen vervrolijkt;... gij hebt haar niet lief, zoo gij ze bezit,... zij zijn niets voor u!... o Vergeef mij, gij zijt een hardvochtig vader, - een meêdoogenloos zoon, wiens ouderen welligt zoo vroeg storven, omdat zijn hart vreemd is gebleven aan het zalig gevoel der kinderliefde!
- o, Mijn God!... dat is te veel! - barstte de oude krijgsman uit, - kom, Miss mackfield, kom! De engel, mijne dochter, mijne dierbare jenny is uwe voorspraak! Welaan, ik zal u bij uwen vader brengen.
In de vervoering harer dankbaarheid omhelsde de maagd den grijsaard met kinderlijke onbeschroomdheid. Zelfs de gevangenbewaarder, hoe ook aan tooneelen van smart en lijden gewoon, bleef niet onbewogen. Betsy bij de hand nemende, leidde de officier haar door onderscheidene duistere gangen, tot zij aan het einde eener lange gaanderij voor de deur eener cel stand hielden. Op een wenk des bevelhebbers nam de cipier van zijnen ring eene der groote sleutels en draaide die driemalen in het slot om; de deur kraakte op hare grendelen; en betsy vloog toe, den officier en bewaarder voorbij, en lag oogenblikkelijk in de armen van haren vader, en drukte daarna het kloppend hoofd aan de van blijdschap hijgende borst haars minnaars.
- Lieve betsy!... Dierbaar, eenig kind!... Ongeluk-
{==302==} {>>pagina-aanduiding<<}
kige bruid! - waren de eenige woorden, die bij dat treffend, hartverscheurend wederzien over de lippen kwamen, door snikken en kermen afgebroken. Toen volgde er een somber stilzwijgen, dat meer uitdrukte, wat er in het gemoed der lijders omging, dan duizende woorden en uitboezemingen zouden kunnen. Bij wijlen slechts werd die stilte afgebroken door de plotselinge opwellingen der smart, door tranen en snikken, door verzekeringen van liefde, door verzuchtingen en troostredenen.
Eindelijk was het onverbiddelijk tijdstip der scheiding gekomen. De officier durfde de gevaarlijke vrijheid niet langer rekken. Wanhopend en snikkend viel betsy nu haren vader, dan weder haren bruidegom om den hals; gedurig wilde zij hen verlaten, gedurig vloog zij hun weder in de armen. Zij kon niet van hen scheiden; haar hart dreigde te breken. Haar geluk, haar leven was besloten binnen deze akelige, enge cel. - Ach, zij kon er geen afstand van doen. Liever zou zij met en bij hen lijden, liever met en bij hen sterven, dan hen verlaten.
- Moed gehouden!... Op God vertrouwd!... Mijn dierbaar kind! - sprak de oude mackfield, zich met geweld tot den schijn van berusting en kalmte dwingende. - Spoedig keeren wij tot u en uwe moeder weder, om ons nimmermeer buiten den huiselijken kring te verwijderen.
- Onze lang gewenschte vereeniging, die het geluk mijns levens zou uitmaken, is slechts voor eenigen tijd verschoven, - voegde henry haar bemoedigend toe, - weldra zullen wij met verhoogde vreugde het toppunt onzer wenschen bereiken! - Maar de wijze, waarop hij sprak, verried al te zeer, dat zijne woorden in weêrspraak waren met zijne innerlijke overtuiging, en dat er gedachten aan eene gansch andere toekomst in zijn gemoed omgingen.
- o, Misleidt mij niet, - antwoordde betsy, twijfelmoedig, - misleidt mij niet; want dat zou een vreeselijk bedrog wezen!... Maar neen, - ging zij na een oogenblik peinzens voort, als ware eensklaps een straal van hoop opgegaan in hare ziel, - neen, zij zullen u

{==303==} {>>pagina-aanduiding<<}
niet durven veroordeelen! Zij weten het en zullen er voor terug beven: - Gods toorn zou hen verpletteren, indien zij een arm meisje, als mij, met éénen wreeden slag, echtgenoot en vader ontnamen! - Neen, neen, zij zullen het niet durven!... Ik zal dáár zijn, als gij voor uwe regters staat. - Hoort gij 't, vader! - Hoort gij 't, henry! - Ik zal den liefderijken jezus bidden, dat Hij mij kracht verleene! - en dan zal ik voor u spreken. - ik zal voor u bidden, - ik zal voor u sterven, - ja, sterven; - maar gij zult vrij wezen en gered! - Maar neen, zij zullen niet onbarmhartig blijven voor de stem van een weeklagend meisje, voor de jonge vrouw, die twee mannen redden wil, waaraan haar de teederste, heiligste banden binden, - met wie zij leeft en sterft!
- Kom, Miss! kom! 't is méér dan tijd! - klonk het gebiedend door de half geopende deur, waar de officier ongeduldig op haar wachtte.
- Vaarwel, mijn kind, vaarwel! - Breng uwe dierbare moeder mijn groet! - o Troost haar, de edele vrouw! - Zeg mijner beminde mary, dat ik mij gelukkig reken als martelaar voor mijn vaderland te lijden. Alleen haar lot maakt mij week; hare smart doet mij weenen; de gedachten aan haar en u verteederen mij. Breng haar dezen kus en mijne groete. - o, mijn God! - ik kan niet meer!
De vader drukte een vurigen kus op de lippen zijner dochter, en klemde haar voor het laatst aan zijn hart. Toen barstte hij het uit en zonk knielend op de stroopeluw neder.
Henry vond geene woorden om zijne gewaarwordingen mede te deelen. Hij vond geen troost, om der beminde zijner ziel aan te bieden. Zijn gemoed was te vol; de ademhaling was beklemd; zijn keel scheen digtgenepen; onstuimig zwoegde zijn borst; zijn blikken vlogen verwilderd rond, en schoten stralen.
Met geweld moest betsy uit zijne omärming worden losgerukt. In stomme vertwijfeling wierpen zij elkander nog een blik toe, waarin zoo eindeloos veel lag opge-
{==304==} {>>pagina-aanduiding<<}
sloten: smart, wanhoop, liefde en zwakke hoop!
De zware deur knarstte weder op hare hangers; zij werd weder digt geworpen. Wreede scheiding! - De gevangenen hadden den engel der vertroosting als in een droom aanschouwd.
Zouden zij ooit haar wederzien?

Veertien dagen - eene eeuwigheid! - waren voorbijgekropen.
De edele krijgsman, de officier der gevangenis, had zijn menschlievend gevoel geboet met ontzetting van zijnen post en vervallen verklaring van zijnen rang. Hij had vertrouwd op de duisternis der gevangenis en gewaagd naar de uitspraak van een edel mededoogen te luisteren, - hij had vergeten te bedenken, dat juist de duisternis het element is, waarin het verraad leeft, omdat zij den verrader, die zich zijn verfoeijelijk handwerk schaamt, met graauwe vleugelen, voor het oog der wereld, overschaduwt.
De zaak had voor de regtbank gediend. Het getuigenverhoor was afgeloopen, de verdediging gehoord. Den volgenden dag zou de uitspraak geschieden.
Reeds vroeg in den morgen wemelde het volk in de breede straten, en stroomde eene talrijke menigte in gespannen verwachting naar de regtzaal. Met reikhalzende nieuwsgierigheid lette aller blik op het binnenkomen der gevangenen. Er waren grijze vaders, stok-oude moeders, weenende echtgenooten en meisjes, en schreijende kinderen, die allen met krimpende harten het oogenblik verbeidden, waarin zij hooren moesten of hunne dierbaren zouden zijn ontslagen, dan of zij veroordeeld waren ter dood.
Overal zag men tranen, overal doodelijke bleekheid, overal hoorde men snikken en zuchten. Eer de gevangenen, de regters, of het vonnis nog dáár waren, was reeds de regtzaal op zich-zelve een ijselijk tooneel van wanhoop en smart.
De regters traden de zaal binnen en plaatsten zich met

{==305==} {>>pagina-aanduiding<<}
het gewoon ernstig, plegtig stilzwijgen op hun gestoelte. De gevangenen werden daarna binnen geleid; en onder de menigte, kort te voren nog wild en onstuimig, heerschte op eens de diepste stilte, alsof zij herschapen ware in een groep van steen.
Statig hief zich de voorzitter van zijnen zetel op, en met eene heldere, doch bewogene stem, die door hart en nieren ging, sprak hij:
- Beschuldigden! de regtbank heeft uwe zaak met naauwlettende zorg onderzocht, met strikte regtvaardigheid overwogen. Gij zijt schuldig bevonden aan pogingen om de bestaande regering omver te werpen, door geordenden opstand. Gij zijt gegrepen met de wapenen in de vuist, waarmede gij u verzettede tegen de wettige magt, en gij hebt uwe rebellie vergezeld doen gaan van moedwillige verwonding en moord. Zoo hebt gij u schuldig gemaakt aan de misdaad van hoogverraad jegens het vaderland, van majesteitsschennis jegens Zijne Britsche Majesteit, onzen gezegenden Koning, die Gods heilige bescherming zij aanbevolen. Geene termen ter verontschuldiging of verzachting aanwezig zijnde, veroordeelt de regtbank dienvolgens u allen tot de straffe des doods!
Een raauwe gil, gevolgd door andere, even ijselijk, deed zich in een hoek der zaal hooren. Eenige mannen droegen eene in zwijm liggende vrouw naar buiten.
- Stilte! - geboden de geregtsdienaars.
De Voorzitter vervolgde:
Dit vonnis, in het hoogste ressort geveld, zal binnen acht dagen in het openbaar aan ulieden voltrokken worden. Maak u den korten tijd ten nutte, die u nog vergund is, om uwe zielen voor te bereiden voor den geduchten overgang naar de eeuwigheid; om, zoo mogelijk, verzoend te verschijnen voor den zetel des eeuwigen Regters, voor den regterstoel van God! Hier beneden hebt gij niets meer te hopen. Vestigt derhalve uwe hoop op de eeuwigheid! De aardsche geregtigheid kan u geene genade verleenen; wij bidden u de genade des Hemels toe!

{==306==} {>>pagina-aanduiding<<}

De veroordeelden werden weggevoerd. De menigte ging ontroerd en verpletterd van daar. Allen wisten, dat de strenge uitspraak der regtsmagt onherroepelijk was. Zij waren overtuigd dat hun geene hoop bleef; geene, - dan op de ontferming des Allerhoogsten!

IV.

't Was morgen. De hemel was met donkere wolken overtogen, en de zon verborg zich daarachter, om een treurtooneel te minder op deze wereld te zien.
Het was of er eene droevige overeenstemming bestond tusschen de stemming der natuur en die der menschen; want ook deze waren somber en stil - alles droeg het akelig voorkomen des doods.
De veroordeelden hoopten vruchteloos nog een laatste liefelijke straal van de morgenzon op te vangen, en het hart nog eenmaal te verkwikken bij den glimlach der natuur, die, als God, liefdevol en goed is voor allen. Slechts een flaauwe schemering drong in hunne kerkerholen door. Nog slechts eenmaal aanschouwden zij den herboren dag, het was of deze met en om hen treurde. En toch dat twijfelachtig licht, wat was 't nog hel en koesterend, als de gedachte hen deed rillen aan den doodsnacht, die daar volgen zou!
In de gevangenis heerschte de sombere bedrijvigheid, bij dergelijke gelegenheden gewoon, die de indrukwekkende stilte gedurig stoorde, welke in de cellen heerschte, en zich vermengde met het geknars der sloten en grendels van de verblijven der ongelukkigen, waarin zich eerwaarde Priesters vertoonden, om met vromen ijver den troost der Godsdienst tot zalving der zielen aan te bieden. Met heiligen ernst drongen zij aan op eene godgevallige voorbereiding voor de op handen zijnde eeuwigheid; op berouw en boete; op het vroom gebed, om de schuldigen te redden van het eeuwig verderf, dat hen toeft, die henengaan uit de zondige wereld, zonder vrede in het gemoed, zonder verzoening met God!
Dof galmen de slagen van den grijzen toren, die het

{==307==} {>>pagina-aanduiding<<}
middaguur aankondigen. Met ontzetting tellen de veroordeelden de twaalf sombere slagen. Hoe snel volgt de een den ander op! - hoe spoedig zijn allen weggestorven! Onmiddellijk worden zij achtervolgd door wapengekletter. Een regement krijgsknechten heeft zich voor de gevangenis geschaard, en houdt daar, in twee afdeelingen gesplitst, de wacht. Nu worden de kerkerdeuren geopend, nadat de gevangenen, uit hunne cellen gevoerd, in het groote voorportaal van den kerker waren bijeengebragt en aan elkander geketend. Akelig schouwspel! - Daar treden zij, de ongelukkige offers van den dood, buiten de gevangenis! - Voor het laatst ademen zij Gods vrije lucht, zien zij Gods vrijen hemel, staren zij op vrije natuurgenooten! -
Een aantal geestelijken, in hun ordegewaad, met gebedenboeken in de hand, opent den somberen trein. In diepe, plegtige aandacht verzonken, zeggen zij de gebeden op voor de rampzaligen, die hen volgen of in hun midden treden. Deze schijnen reeds meer schimmen, dan menschelijke gedaanten. Neêrgebogen, niet door de zwaarte der ketenen, maar door vertwijfeling en angst des doods, scheurt hun aanblik den gevoelvollen boezem des toeschouwers open. Aan beide zijden door krijgsvolk ingesloten, hooren zij het verblijf, waarin zij zóó veel smart en lijden verduurd, zóó vele tranen gestort, zóó vele zuchten geslaakt, zóó vele gebeden opgezonden hebben, achter zich toewerpen. Hoe huiverden zij toen zij er binnen kwamen, en hoe gaarne zouden zij er nu terugkeeren! - Wel zijn er onder hen, voor wie de verlossing door den dood weemoedig zoet mag heeten, - en toch ontglipt aan elke lip de zucht: - Reeds nu!... toch hijgt elke borst naar de verlenging des levens!
Ja, het leven is begeerlijk, al is het door lijden en smart verbitterd. De ingeschapen natuurtrek verheft zich onweerstaanbaar zelfs bij den twijfelmoedige, die de vervulling nabij waant zijner bede, dat hem de levenslast moge worden afgenomen, die hem duldeloos zwaar drukt.
Hoe sterk moet zij zwoegen in het hart van hem, die

{==308==} {>>pagina-aanduiding<<}
onwillig is een leven af te leggen, dat de menschelijke geregtigheid als een zoenoffer eischt; die de waarde er van hooger schat, naarmate het verlies nader komt:
Langzaam zet de trein zich in beweging. De kerkklokken doen van het droevig kleppen hunner doodsche toonen de lucht weergalmen. De geestelijken, bewogen en ontroerd, vermanen tot boete en spreken gebeden uit en vertroostingen. De gevangenen waggelen meer dan zij gaan. Alles is reeds verstorven om hen heen. Zij treden voort, zwijgend en in zich-zelven gekeerd, en slaan zij somwijlen het oog op, dan staren zij de omstanders aan met wezenlooze blikken, alsof hun gezigt reeds gebroken ware, en hun niet meer toeliet te onderscheiden of te herkennen, wie of wat zich voor of rondom hen vertoont. Het is hun of er niets meer voor hen bestaat, dan die korte spanne tusschen den kerker en het schavot, tusschen het leven en den dood! Onbewust, werktuigelijk doen zij de laatste schreden, om hunne ligchamen weg te brengen naar de slagtbank; om dien kerker ter slooping over te geven, waarin de ziel nog wel voor een wijl huist, maar reeds bijna niet meer werkt; zij behoort niet meer aan de aarde alleen, sedert zij zich voor hare verhuizing gereed maakte, en, - nu is zij hare bestemming genaderd!
Op verschillende plaatsen vernam men een hartverscheurend geween. Als soms een wanhopige zoon, eene radelooze dochter, of beminde, eene snikkende zuster of moeder, een rouwklagende vader of een jammerende vriend, zich nog voor het laatst aan de borst des veroordeelden poogde te werpen, dan verstokten de wachters hun meêwarig gevoel; - hun pligt gebiedt; zij vervullen dien soms terwijl een traan langs hun gebronsd gelaat of grijzen baard nederdruppelt, - een norsch ‘terug!’ verijdelt elk tooneel van vervoering.
Zoo zwaar weegt menigmaal de looden arm van pligt en wet!
Aan de treden van het schavot nog een blik op de aarde, die uw voet voor het laatst drukt! - Op de bloedige strafplaats nog eens naar den hemel te zien, die

{==309==} {>>pagina-aanduiding<<}
voor het laatst boven uw hoofd is uitgerold! - Nog ééne laatste, stille verzuchting, nog een laatste, vurige bede tot God op te zenden, voor hen, die gij in rouwe achterlaat en waarover uw ziel bekommerd is! - Nog ééns de herinnering aan jeugdige onbezonnenheid, aan bedaagde onvoorzigtigheid, zaamgevat tot een bitter, doch helaas te laat berouw! - Eindelijk nog een kort, maar vurig gebed, waarin de gansche ziel zich oplost, een gebed om de genade en ontferming Gods! - Ongelukkigen haast u! - De dood wenkt! - Reeds vlamt het zwaard van den scherpregter! - Ziet het flikkeren! Gelijk de flikkering der hoop, die u thans, thans pas begeeft, wegsterft, zoo zal het in de volgende minuut opgehouden hebben te schitteren; - opgehouden, gelijk als alles, want dan heeft de dood uw oog gesloten!

Mackfield en henry clighton waren de aanvoerders geweest der eedgenooten, hun was de droevige onderscheiding bewaard, het eerst den dood voor de vrijheid te sterven.
Ondersteund door henry betreedt mackfield de treden van het schavot. Mat en waggelend is zijn gang. Zijn gelaat is onkenbaar, zijne hoofdharen zijn als sneeuw geworden. Het hoofd hangt op de borst neder. Met een onvervulden wensch moet hij, helaas! overgaan in de eeuwigheid: hij had zoo gaarne zijn bemind kind, zijn innig geliefde betsy nog één vaderkus gegeven; zoo gaarne nog één enkele minuut gehemeld aan haar boezem! Zij was zijn eenigste, - zijn herfstbloem! - Hij zou nog zoo gaarne aan de trouwe gezellin zijn levens zijn laatst vaarwel, zijn jongsten troost hebben toegesnikt! - Dat alles is hem ontzegd, want - alles is voorbij! - De beul heeft het zwaard gezwaaid! Sir mackfields oog is gesloten, - zijn gelaat verbleekt, - zijn ligchaam verstijfd, - zijn bloed vergoten, - zijne ziel is reeds opgevaren tot God, waar zij genade en vrede vinde!
Met oogen, waaruit koortsachtige opgewondenheid straalt, met fiere houding en onverschrokken tred nadert henry het moordblok, zoo als hij de vergaderzaal der eedgenooten gewoon was binnen te treden.
- Leve de vrijheid!... voor Ierland in den dood! - roept hij met onverschrokken stem, terwijl hij nederknielt.
- Hoerrah!... hoerrah! - galmt het uit duizende monden, alsof zich eensklaps een loeijende storm verhief. Een geweldige beweging ontstaat bij dien kreet onder

{==310==} {>>pagina-aanduiding<<}
het volk. De dubbele rij wachters heeft moeite, bij het gewoel en gedrang, op hunne plaatsen stand te houden. Gedurig worden zij meer en meer verdrongen. Het schavot wordt omringd door de burgers! Dien magtigen volksdrom, als een stroom voortstuwende, kunnen de krijgsknechten niet weêrstaan. De scherpregter heft inmiddels zijn zwaard op!
Daar klinkt op eens tusschen het gejoel van den woedenden drom een ijselijk gegil! - het is de kreet eener vrouw.
- Genade! Genade! - jammert zij met de blijdschap der zinneloosheid op het gelaat. De regter had een teeken gegeven. Groote God! de beul heft het hoofd des jongelings bij de hairen op, en vertoont het aan het razende volk. Nog lillen de zenuwen, - nog trekken de open oogen, - nog is de blos niet weggestorven! - Het bloed druipt neder voor het oog der menigte, die op dat gezigt een raauwen gil van afschuw doet hooren en terughuivert, als greep de scherpregter onder hen rond naar nieuwe offers!
Nu was er ruimte voor de toesnellende vrouw, die: - genade! genade! - kermde. Maar zij, - de arme, die dat woest geschreeuw heeft pogen te verstommen, - die te vergeefs den verworven genadebrief boven de hoofden hield opgestoken, - die de vleugelen des adelaars had willen leenen, - die wilde doordringen, maar teruggestooten is, - die riep, maar niet gehoord werd, - zij heeft ook het zwaard zien vlammen! - zij heeft den beul dat hoofd zien vertoonen, dat zoo vaak op haren schouder lag! - die oogen stervend in het hoofd zien ronddraaijen, waarin zoo rein de blik der liefde blonk! - Kermend rukt zij zich de schoone hairen uit! Vertwijfelend rijten hare nagelen haar kuischen boezem op! - Zij stort als levenloos ter aarde.
Die kreet: - Leve de vrijheid! - voor Ierland in den dood! - wel mogt hij een vloekleus heeten. Ongelukkige, ontzinde jongeling! - hij kostte u ten tweedenmale het leven!

Op het kasteel van Galway had voortdurend schrik en ontsteltenis geheerscht. De folterende onrust der bewoners was nog vermeerderd, toen sedert den noodlottigen dag der veroordeeling betsy vermist werd. Overal werden de zorgvuldigste nasporingen in het werk gesteld, doch geen enkele had de gewenschte gevolgen. Diep troffen de aandoeningen, die de ziel der lijdende vrouwe van Galway martelden. Hare krankheid nam zoodanig

{==311==} {>>pagina-aanduiding<<}
toe, dat elke hoop op herstel meer en meer bleek ijdel te wezen. Bij toeval vernam men op het slot, dat betsy zich bij de veroordeeling in de regtszaal bevonden, en zich onmiddellijk naar Londen begeven had, waar zij door hoogen invloed zich toegang tot de Koningin had verschaft, en knielende hare genade afgesmeekt. Wel gaf dit weinig hoop op een gewenscht slagen, - maar, klemt de schipbreukeling, in de hoop van het leven te redden, zich niet vast aan het wrak, dat met hem vergaan is? - Zoo ook de vrouwe van Galway. Het vernemen van de edele daad harer dochter scheen haar nieuwe krachten te geven; geslingerd tusschen de vreeze des doods en de verwachting des levens, vroeg zij gedurig naar hare dochter, wier edelen moed en trouwe liefde zij met moederlijke fierheid bewonderde en toejuichte.
Inmiddels was het ontzettend tijdstip met reuzenschreden genaderd, waarop zij en betsy alles konden verliezen! - Eén dag nog!... slechts één!... betsy deed niets van zich hooren! - De vreeselijke morgen der strafoefening brak aan!... betsy deed niets van zich hooren! - Het ijselijk uur was daar!... de echo stuwde het gelui der doodklok van rots tot rots!... de akelige toonen drongen, als boden der verschrikking, door tot in de eenzame zalen van het slot van Galway!... betsy deed niets van zich hooren! - o, Verschrikkelijk was zij aan te zien, die lijderes naar ligchaam en ziel, die met elken doffen slag der klok door nieuwe foltering werd aangegrepen; die bij de gedachte alleen aan den mogelijken dood haars geliefden echtgenoots de koû des doods door hare aderen voelde rillen, en uit wier oogen een leven vol vuur, maar bedriegelijk schitterde, te gelijk met dien matten blik, die den levenden schijnt te willen beduiden: - zij gaat! - en den dooden: - zij komt, - zij komt haastelijk!
- Betsy komt niet! - kermde en herhaalde zij gedurig met eene zwakke, door zuchten afgebroken stem. Het dof gebom der klok houdt aan. Eindelijk verstomt het! - Nu is zij gelijk aan een zinnelooze, in de hevigste aanvallen der verbijstering! Eensklaps rigt zij zich van hare legerstede op,... snelt naar een venster,... strekt de vermagerde hand dreigend uit, en gilt met een ijzingwekkend geluid:
- Vloek over de beulen van mijnen echtgenoot!... Vloek over de beulen van henry clighton!... Vloek over de moordenaars mijner betsy!... Vloek en ellende over Engeland!

{==312==} {>>pagina-aanduiding<<}

De laatste vervoering had hare krachten overspannen; die overspanning volgde uitputting op den voet. Zij zeeg neder... zij was dood! - Zoo mackfield!... Zoo Lady mackfield!

Betsy heeft het nooit vernomen, dat hare moeder gestorven was en op zoodanige wijs. De vrouw, die op de geregtsplaats te vergeefs gepoogd had den genadebrief te vertoonen; die een vader en een minnaar kwam redden, maar hen zag sterven voor hare oogen,... zij werd herkend, en gedurende hare langdurige bezwijming door eenige medelijdenden vervoerd. Zij ontwaakte in het kasteel van Galway. Maar, barmhartig God!... welk een ontwaken! - zij was krankzinnig.
Sedert dwaalde zij door het gebergte rond. En als haar iemand op het eenzaam bergpad ontmoette, riep zij dien toe:
- Ik ben te laat gekomen!... Zij hebben hen vermoord!... Ziet ge daar het schavot!... de beul grijpt het hoofd!... 't Is dat van mijn schoonen bruidegom!... Henry!... henry!... lieve, sluit dat oog!... Nog een hoofd!... een hoofd met rimpelen!... met rimpelen en grijze lokken!... lieve beul, geeft 't mij!... Geef 't mij,... voor mijne moeder!
Dan barstte zij soms in tranen, soms in een lagchen uit, dat beide den eenvoudigen bergbewoner door merg en been ging en hem deed sidderen van afschuw en medelijden. En als dan de echoos der rotsen haar kermen of lagchen lang slepend herhaalden, dan was het als werd er een klagt uit de graven vernomen, en men dacht aan de geesten van mackfield en van henry clighton!
- Arme betsy! - klonk het dan uit den mond der voorbijgangers.
- Arme betsy! - lispelde de echo.
- Arme betsy! - zuchtte de avondwind.
Eindelijk was de dood, die haar eens zoo wreed was, met haar verzoend en erbarmde zich over haar.
Wat was zij droevig te zien, die lelie, neêrgestormd in haar vollen bloei!
De maagden uit den omtrek weenden bij hare lijkbaar. Zoo daar een onzer dichters had gestaan, hij had aangeheven:

‘Wat slaapt een jonge doode zacht!’ 

De jongelingen uit de nabuurschap droegen haar graf-
{==313==} {>>pagina-aanduiding<<}
waarts. De vriendinnen harer jeugd overspreidden haar graf met bloemen en - tranen!
Wie deze woeste gebergten bezocht, hem werd op haar zerk haar ongelukkig lot verhaald, door zoo droevig een liefde en lijden geheiligd. Maar sedert werd in den verst verwijderden omtrek van dat graf de bloedige leus niet meer vernomen: de kreet, met deze jammerlijke offers betaald:
- Leve de vrijheid! - voor Ierland in den dood!

L.v.H.S.

Twee staatsgevangenen.

Het nageslacht is voor napoleon nog niet gekomen. De menschen van 1815 hadden hem tot een dwerg gemaakt; die van 1830 maakten hem tot een halven God. Eerst in eene toekomst, nog verder verwijderd, dan men misschien wel denkt; waarin de herinneringen van zijne tijdgenooten vergeten zijn, zal de Keizer, die in zichzelven alleen eene geheele Dynastie vereenigde, in de geschiedenis eene plaats bekleeden, overeenkomende met hare onpartijdige regtvaardigheid.
Dit echter zal wel nooit zijn tegen te spreken, dat napoleon, in weerwil van zijne verhevenheid van geest en karakter, niet vrij is gebleven van die soort van dronkenschap, duizeling, of waanzinnigheid, waaraan schier allen onderworpen zijn, die uit de laagte opstijgen tot het toppunt van magt. Misschien is er onder zijne talrijke misslagen geen, die sterker van deze waarheid getuigt, dan zijn plotselinge vriendschapsbreuk met Paus pius VII. De geschiedenis zal welligt eenmaal bewijzen, dat zijne hardheid tegen dezen kerkvoogd de eerste schrede geweest is naar den afgrond, in welken zijne màgt en fortuin zijn verdwenen.
Reeds eenigen tijd was pius VII op des Keizers bevel naar Savona teruggekeerd, toen de Kardinaal di pietro, dien de Paus, bij zijn vertrek uit Rome, tot zijnen gemagtigde had benoemd, naar Parijs ontboden werd. Hij reisde derwaarts, zonder op te houden de aangelegenheden der Kerk te besturen; maar geweigerd hebbende de plegtigheid van napoleons huwelijksvereeniging met maria louisa bij te wonen, werd hij naar Semur gebannen, met verbod om de teekenen zijner waardigheid te dragen, en ontzegging van alle briefwisseling met den Paus.
Te midden van den storm, uit napoleons gekwetsten

{==314==} {>>pagina-aanduiding<<}
hoogmoed voortgekomen, hield pius VII den strijd, waarin hij gewikkeld was, met nadruk vol. Een Kerkelijke ban, tegen den Keizer uitgevaardigd, werd heimelijk aan de Fransche Bisschoppen en Kardinalen, ook aan Kardinaal dipietro, toegezonden; maar het policie-opzigt, waarmede de Heer de chabrol den Paus omgeven had, was zoo waakzaam, dat de lijst der personen, die de bulle van ex-communicatie moesten ontvangen, te Parijs bekend was vóór dat de bul-zelve er aankwam. (⋆)
Woedend over deze daad van vijandelijkheid, gaf napoleon bevel om de Italiaansche Kardinalen, die in Frankrijk waren, gevangen te nemen en te Vincennes op te sluiten. Vier-en-twintig uren daarna werd de Kardinaal di pietro te Semur opgeligt, in een postrijtuig gezet, en onder 't geleide van een officier der gensdarmes naar Parijs gevoerd.
Op een avond, tegen acht ure, hield het zwaar bestoven rijtuig stil op het binnenplein van het Ministerie van Policie, destijds op de Quai Voltaire geplaatst. De Minister was afwezig en ook de Heer desmarest, die anders hem vertegenwoordigde. Het was de Inspecteur-Generaal pâques, die zijne Eminentie ontving.
- Mijnheer! - begon de Kardinaal met snel bewogen tong en een sterk uitkomenden Italiaanschen tongval, - men heeft mij gedwongen op reis te gaan, zonder mij tijd te gunnen om iets te gebruiken, en ook den geheelen weg over is nergens stilgehouden. Ik ben dus uitgehongerd en verzoek u, vóór alle andere dingen, mij iets te eten te doen geven.
- Mijnheer de Kardinaal! - sprak pâques, - gij zult aan het Hôtel de la Force een middagmaal gereed vinden.
- Geef u, om mij te onthalen, niet al te veel moeite, Mijnheer! Ik ben niet gestemd om mij over het aardsche veel te bekommeren: een schaaltje macaroni, de eerste visch de beste, wat groente, en een beetje dessert....
Pâques vertrok zijn gezigt tot een glimplach, waarvan zijne Eminentie het half spotachtige niet opmerkte, en verliet het vertrek en keerde eerst een uur daarna terug.

{==315==} {>>pagina-aanduiding<<}
Toen deed de Kardinaal zelfs geene moeite om zijn kwade luim te verbergen.
- Waarom - riep hij - komt men er liever niet rond voor uit, dat men mij wil laten doodhongeren!
- Neem 't niet kwalijk, mijnheer de Kardinaal! ik kom laat, maar nu ben ik tot uwe dienst.
- En zult ge mij nu naar het Hôtel de la Force brengen?
- Op 't oogenblik.
- Nu dan is 't goed. Maar haast u; want ik bezwijk van afmatting.
Tot groot genoegen van den Kardinaal steeg men daarop in een rijtuig. Hij twijfelde geen oogenblik, of het Hôtel de la Force was een voegzaam verblijf, waar hem de onderscheiding en gemakken verbeidden, op welke zijn karakter, zijne jaren en zijne waardigheid hem aanspraak gaven. Weldra houdt het rijtuig stil in een naauwe, sombere straat, voor eene lage poort. Pâques stijgt het eerst uit, en verzoekt den Kardinaal, hem te volgen; doch waarschuwt hem meteen te bukken. De Kardinaal stijgt daarop uit en bukt....
- Neen, lager, lager, Monseigneur! - zegt pâques, - want wij moeten die kleine deur in.
- Een zonderlinge ingang - merkt de Kardinaal aan - voor het verblijf der Hertogen de la Force.
Naauwelijks was dit gezegd, of hij bevond zich in een gewelfden gang, omringd van mannen in niet veel goeds belovende uniformen, en waarvan ieder een groot bos sleutels in de hand hield.
- Hierheen! - beet een hunner hem toe, op een ruwen toon.
Van verbazing buiten zich-zelven, keerde de Kardinaal zich om naar dengeen, die hem gebragt had; maar de Inspecteur-Generaal was reeds verdwenen.
- Waar ben ik hier? - vroeg de Kardinaal met eenige ontroering.
- Wees gerust, - antwoordde een der wachters, - gij zijt hier in veiligheid; gij zijt in la Force, en daar is men goed genoeg bewaard.
- Is la Force dan eene gevangenis?
- Om u de waarheid te zeggen, ja; - gij hebt den bal niet misgeslagen.
De Kardinaal zweeg. Een kwartier later bragt men hem in een klein eelächtig kamertje, met geen ander huisraad, dan een armelijk bed, een vermolmde tafel en één éénigen stoel. Naauwelijks was hij er binnen ge-
{==316==} {>>pagina-aanduiding<<}
treden, of uit eene naburige cel klonk geschreeuw, gevloek en godslastering hem te gemoet.
- Wat is dat? Wat kan dat beteekenen? - vroeg de verschrikte Kardinaal.
- Stoor u er niet aan; hiernaast braakt een gaauwdief nu en dan zijn gal uit, omdat hij niet spoedig genoeg geholpen wordt; hij zit hier reeds in de zesde maand.
Langer kon de Prelaat zich niet inhouden; al de gelatenheid, waarmede hij zich gewapend had, verliet hem.
- Dat is afschuwelijk! - riep hij uit; - een Kardinaal in de nabijheid van zulk een mensch!
- Ja, - hernam de wachter, - dat klinkt wel wat wonderlijk en 't is de familiariteit wat ver gedreven; maar alles komt op de gewoonte aan. Het leven is een reis; zegt het liedje; men moet maar wat zeil minderen, tot de bui is overgewaaid.
De Kardinaal antwoordde niet, want uit de taal van hem, die sprak, begreep hij, dat zijn geleider misschien niet zoo ongeslepen was, als hij zich wilde doen schijnen.
Zoodra hij alleen was, wierp di pietro zich op het armoedige bed, om, zoo goed hij kon, wat te rusten. Een kwartier daarna bragt men eenige spijs, hem door den directeur van het huis gezonden, maar toch met eenige meerdere zorg dan voor het gros der gevangenen toebereid. Desniettemin en ondanks zijn honger roerde hij dien groven mondkost niet aan, en had aldus vier-en-twintig uren gevast, toen men hem kwam zeggen, dat hij naar den Minister van Policie gebragt zou worden. Werkelijk zat hij spoedig daarop in een rijtuig, dat hem aan het Hotel van de Quai Voltaire bragt. Ditmaal ontving hem de staatsraad réal.
- Mijnheer! - sprak de Kardinaal terstond bij het intreden, - men heeft hier weinig eerbied voor de godsdienst en niet veel achting voor hare bedienaars.
- Ik betuig u, Mijnheer de Kardinaal! - hernam réal, - dat het mij leed doet, als men u de achting en onderdanigheid niet heeft bewezen, die u in alle opzigten toekomen.
- Fraaije onderdanigheid, Mijnheer! Weet gij wel, waar men aan mij, aan mij, een Kardinaal! - een verblijf heeft gegeven? - Naast het hok van een gaauwdief.
- Dat is niet goed; dat is niet wèlgedaan! - Maar bedenk, dat men eens onzen Heer in nog erger gezelschap heeft geplaatst.....
- Het is waar, helaas! het is waar; onze Heer was... maar toch, een Kardinaal... een Kardinaal te midden van boosdoeners te plaatsen!

{==317==} {>>pagina-aanduiding<<}

- Ik erken, men had 't niet moeten doen, en zal last geven dat 't niet weder gebeure. Alvorens echter, en gij zult die formaliteit wel willen verschoonen, moet ik uwe Eminentie een verhoor doen ondergaan.
- Ik weet het, ik weet het; maar ik zeg u, dat gij even goed u en mij die moeite kunt besparen; wijl ik besloten heb op géén uwer vragen te antwoorden. Naar pligt en geweten ben ik aan niemand rekenschap van mijn gedrag schuldig, dan aan God en het Heilig Collegie.
- Dat zij zoo; niets dwingt er u toe mijne vragen te beantwoorden. Bovendien is dit, gelijk ik zeide, eene bloote formaliteit; wat wij belang hebben te weten, weten wij buitendien. Zoo, bij voorbeeld, kunt gij niet ontkennen, drie dagen geleden, een brief van den Paus ontvangen te hebben.
- Zeker zal ik dat niet ontkennen. Ja, ik heb een brief ontvangen; hij is mij door eene vertrouwde hand geworden; het zegel was ongeschonden, en nadat ik het schrift gelezen had, heb ik het verbrand. Uwe policie is slim en behendig; maar God is met ons.
- Het is maar al te waar, dat onze policie met hooger beleid niet kan wedijveren, en dat is somtijds zeer ongelukkig. - Maar vermits gij nu toch erkent dien brief ontvangen te hebben, zult ge ook wel geene zwarigheid maken mij te zeggen wat er in stond?
- Wat er in stond? - Dat nooit! Dat is geheel iets anders; hoop er niet op, Mijnheer! Dat zult gij nooit te weten komen.
- Inderdaad, Mijnheer de Kardinaal! - Veroorloof mij dan, u te zeggen dat het mij spijt.
- Mij ook; voor zoo ver u-zelven betreft. Om uwentwil doet het mij waarlijk leed; want, al het overige daargelaten, komt het mij voor, dat gij een verpligtend man zijt. Ik verklaar u echter stellig, dat, al moest ik ook geheel het overige van mijn leven in uw afschuwelijk Hôtel de la Force blijven opgesloten, ik nimmer een woord zal zeggen van hetgeen er in den brief heeft gestaan.
- Dat is inderdaad spijtig voor me.
- Ik geloof het gaarne.
- Ja, want als gij volstrekt niet zeggen wilt, wat er in dien brief gestaan heeft, zal ik-zelf genoodzaakt wezen u den inhoud er van te herinneren.
- Zoo? - Nu, die bedreiging is een aardige list: maar niemand, al ware hij nog minder schrander dan ik, zou er zich door laten vangen. Het zegel, ik verzeker het u, was ongerept.
- o, Volkomen; dáár ben ik óók zeker van.

{==318==} {>>pagina-aanduiding<<}

- En vermits ik de brief ook uit een volkomen vertrouwde hand ontving, ben ik geheel gerust. Moet de vervolging dien brief tot een voorwendsel nemen, dan zal ze ten minste niemand dan mij kunnen treffen.
- Waarlijk, Mijnheer de Kardinaal! in het wezen der zaak zijn wij 't beter eens dan gij denkt; - ook ben ik begonnen met u te verzoeken mij den inhoud van den brief te willen mededeelen.
- Derhalve kent gij den inhoud niet.
- Dat kan ik u niet zoo gaaf toestemmen.
- Gij blijft dus beweren, dat ge weet, wat er in den brief stond?
- Ongetwijfeld.
- En gij zoudt mij dat kunnen zeggen?
- Van woord tot woord. Wat meer is, ik zou er u de vertaling van kunnen geven, want het oorspronkelijke was in het Italiaansch geschreven.
- Nu, dat is dan toch wat véél gezegd.
- Ja, het is véél - zeide réal - maar het is toch zoo. - En uit eene doos op zijne schrijftafel een papier te voorschijn halende, begon hij, alsof 't iets onverschilligs ware, de vertaling van den brief voor te lezen. Naarmate hij verder kwam, gaf de Kardinaal sterker teekenen van onuitsprekelijke verwondering.
- Dat gaat mijn begrip te boven - riep hij uit, toen de Staatsraad met lezen gedaan had - ik heb naauwkeurig het zegel onderzocht; 't was ongeschonden; daar ben ik zeker van, en toen heb ik den brief, zonder den inhoud aan iemand mede te deelen, met eigen handen verbrand.
- Genoeg, Heer Kardinaal! méér behoeft ge niet te zeggen. Ik zou nu wedervergelding voor uw zwijgen kunnen oefenen, en u zeggen dat gij nimmer zult vernemen, hoe wij aan het afschrift van dien brief gekomen zijn; maar ik wil rondborstiger wezen. Trouwens het middel is ook zulk een groot geheim niet, als ge wel denkt. Gij hebt den brief verbrand?
- Ja, ik-zelf, en ik heb gezien, hoe de vlam het papier verteerde.
- Dat geloof ik gaarne; maar de asch er van hebt gij niet verstrooid. Die asch, dat verzuimde overschot hebben wij ons weten te bezorgen; een bekwaam scheikundige, een fourcroy, een chaptal, heeft die onderzocht, en wij hebben den inhoud letterlijk teruggevonden.
- Drijf den spot niet met mij, Mijnheer! gij acht mij toch niet kinderachtig en ligtgeloovig genoeg, om die fabel voor goede munt aan te nemen. Gij hebt andere middelen gebezigd. - Is het niet zoo?

{==319==} {>>pagina-aanduiding<<}

- Het zou kunnen zijn; maar die andere middelen wil ik u niet openbaren, of gij moet van uwen kant mij zeggen, wie hij u de vertrouwde overbrenger is geweest.
- Nooit, Mijnheer! dan wil ik liever aan het analyseren van de asch gelooven.
- Zoo als gij verkiest; ook wij zullen dan ons geheim maar voor ons-zelven houden.
- Evenwel - sprak de Kardinaal, na een oogenblik zwijgens - ik zou u wel om ééne gunst willen verzoeken; de gunst, mij niet weder naar dat akelige Hôtel de la Force te doen brengen.
- Dat is geen oogenblik mijne bedoeling geweest. - hernam real - Doe mij in de eerste plaats de eer aan, Mijnheer de Kardinaal, het middagmaal met mij te gebruiken; daarna zal ik-zelf u naar een kasteel vergezellen, waar gij bekenden van uwen rang ontmoeten zult.
- En waar ik een gevangene zijn zal?
- Tot mijn leedwezen moet ik op die vraag bevestigend antwoorden.
- Gods wil geschiede! - sprak de Kardinaal.
Het middagmaal was tamelijk vrolijk, en de waardige Prelaat deed er eer aan, met een eetlust die van zijn volkomen berusting getuigde. Toen het avond was geworden, stegen de Kardinaal en de Staatsraad in een rijtuig, dat hen naar Vincennes bragt, alwaar Monsignor di pietro in het bezit trad van een voor hem gereed gemaakt vertrek. Weldra had hij tot deelgenooten van zijne gevangenschap de Kardinaals gabrielli en oppironni, en den Abt d'astros, Groot-Vikaris van het Parijzer Aartsstift, welks zetel, sints den dood van Kardinaal dubelloi, onvervuld was gebleven. De Heer d'astros laakte zeer den toestand, waarin de Kardinaal di pietro zich gebragt had, en verweet hem vooral zijne openhartigheid.
- Voor geen prijs ter wereld - zeide hij - hadt gij moeten erkennen, een brief van den Heiligen Vader ontvangen te hebben.
- Maar als gij niets erkend hebt, Heer Abt, - hernam de Prelaat, - hoe komt het dan, dat ook gij hier zijt?
- O, met mij is 't geheel iets anders, en 't is waarlijk niet door gebrek aan geheimhouding, dat mij dit ongeluk treft. Zie hier hoe ik in de zaak ben verwikkeld geraakt. Ik was naauwelijks op de Tuileriën aangekomen, om den Keizer, bij gelegenheid van zijn naamfeest, te begroeten, toen de Heer real mij aansprak, en zeide: Mijnheer de Abt, wees zoo goed een oogenblik met mij te gaan; Z.M. de Keizer heeft mij opgedragen, u over iets te onderhouden. Ik volgde hem: hij bragt mij aan

{==320==} {>>pagina-aanduiding<<}
zijn rijtuig, waarin hij mij verzocht plaats te nemen; hij zette zich naast mij, en gaf bevel naar mijn Hotel te rijden. Onder weg zeide hij eensklaps: Maar, Mijnheer de Abt, weet gij niets van die bul van ex-communicatie van Zijne Heiligheid?
- Niets, wat mij persoonlijk is; ik heb er kennis van bekomen, als iedereen.
- En gij hebt te dien aanzien geenerlei boodschap van Zijne Heiligheid ontvangen?
- Geene.
- Dat zullen wij moeten onderzoeken.
- Die uitdrukking was niet beleefd; maar ik hield mij alsof ik ze niet had opgemerkt. Na eenige minuten rijdens waren wij aan het Hotel van het Aartsbisdom, en zonder complimenten trad real mijn schrijfkabinet binnen.
- Mijnheer de Abt! - sprak hij toen - ik geloof, dat gij wijs zoudt doen met te erkennen, dat gij een brief van den Paus ontvangen hebt.
- Ik had daarop, gelijk uwe Eminentie, kunnen zeggen, dat ik een brief ontvangen en dien verbrand heb; maar ik had besloten mijn geheim te bewaren, en bekende niets. Toen greep real een mand, die onder mijn schrijftafel, stond en uit die mand een handvol verscheurde kladden van brieven, en daaronder een stuk van het klad van mijn berigt aan den Heiligen Vader, dat de bul door mijne zorgen aan de geestelijkheid van het Aartsstift was bekend gemaakt.
Twee uren later was ik reeds hier. Maar gij ziet, dat ik er niet ben, door gebrek aan geheimhouding.
- Volkomen waar, Mijnheer de Vicaris-generaal! - riep de Prelaat lagchend uit. - Maar als uwe geheimhouding van goed allooi ware, zou ik nu niet weten, dat gij hier kwaamt door gebrek aan voorzigtigheid. - Laat ons beiden maar erkennen, dat het goud der Politie even schitterende overwinningen behaalt in onze kabinetten, als het staal der armee op de oorlogsvelden.
De Kardinaal bleef te Vincennes tot in 1813, toen hem eindelijk vergund werd, zich te Fontainebleau bij den Paus te voegen. Gedurende zijne lange opsluiting verloor hij geen oogenblik zijne gelijkmoedigheid noch goede luim; zelfs scheen hij geen ergen wrok tegen napoleon te hebben opgevat; want meer dan eens, bij 't vernemen van nieuwe, door den Keizer behaalde overwinningen, riep hij met schalksche goedhartigheid uit: - Al weder!? - Wat zou die man niet kunnen uitvoeren, als hij niet in den ban was gedaan!?






{==321==} {>>pagina-aanduiding<<}

Mengelwerk.

Lieven Janszoon Kaarsemaker.

Door N.E. Ernst Vetten, Predikant te Serooskerke, in Walcheren.

I.

Lieven janszoon kaarsemaker, gelijk hij gewoonlijk genoemd wordt, ofschoon hij nog andere namen droeg, zag te Zierikzee het eerste levenslicht den 19 April 1528. In dien tijd, toen het morgenrood van godsdienstige en staatkundige vrijheid ook in Nederland begon aan te breken, en de worstelstrijd met Spanje een aanvang nam, werd hij uit deftige ouders geboren. Zijn vader bekleedde in zijne geboortestad de burgemeesterlijke waardigheid, en zijne moeder was waarschijnlijk van adellijke afkomst. Rijk door de fortuin gezegend, ontbrak het hun aan geene middelen, om hunnen lieven eene opvoeding te geven, geëvenredigd aan hunnen stand en zijne aanzienlijke bestemming. Met zorge werd hij onderwezen in allerlei kunsten en wetenschappen, vooral in de oude letteren. Doorvoed met de wijsheid van Griekenland en Rome, werd hierdoor in hem die zucht tot het vaderland en die heldenmoed opgewekt, waarvan hij naderhand zulke schitterende bewijzen gegeven heeft. Aan de Hoogeschool, waarschijnlijk te Leuven, werd hij tot Meester in de beide regten bevorderd, en naar de gewoonte van dien tijd voltooide eene reis naar Italië zijne wetenschappelijke opleiding.
In zijne vaderstad teruggekeerd, bleek het, dat de roem van zijne kunde en braafheid hem reeds was vooruitgesneld. Tot hooge eerämbten geroepen, vervulde hij

{==322==} {>>pagina-aanduiding<<}
de pligten daarvan met gemoedelijke trouw. Inzonderheid als Schepen en Raad, daarna als Burgemeester, eindelijk als Gouverneur van Zierikzee, heeft hij aan zijne geboortestad onschatbare diensten bewezen. Doch hij was te groot, dan dat zijn licht slechts binnen de muren van eene enkele stad zou geschenen hebben. Het geheele vaderland heeft hij aan zich verpligt, hetzij door voor deszelfs behoud zich het zwaard aan te gorden, hetzij door het bekleeden van hoog aanzienlijke waardigheden in den Staat. Ware het noodig, dan zou ik eene breede lijst kunnen opsommen van de gewigtigste betrekkingen, waarin hij zijne uitmuntende talenten ten meesten oorbaar van het vaderland besteedde.
Een Nederlander was hij, die met de aratussen, brutussen, arminiussen, civilissen en andere groote mannen der oudheid naar waarheid vergeleken kan worden. Met een verlicht hoofd paarde hij een edelaardig hart. Even vaardig was hij met het zwaard als met de tong: even gereed de onschuld te beschermen, als de boosheid te ontmaskeren; even gereed voor het vaderland te sterven, als er voor te leven. Gedreven door eene gloeijende vaderlandsmin en vrijheidszucht, geleid door eer en trouw, vond men hem steeds vaardig tot medewerking, en, was het noodig, om zich vooraan te stellen in de ure des gevaars. Eigenbelang was hem hierbij geheel vreemd. Zelfs een groot deel van zijne bezittingen zag hij onder zijne burgerlievende bemoeijenissen te gronde gaan. Als krijgsman niet minder dan als staatsman stond hij wakker op zijnen post, bereid om alles te verliezen voor de kans om alles te winnen. Rusteloos bedrijvig behaalde hij menige zege zoo te land als ter zee op den vijand, en bragt Spanje méér dan éénen gevoeligen slag toe. Niet alleen binnen de veste van Zierikzee schitterde zijn heldenmoed, ook onder andere uitstekende krijgsbedrijven is de zeeslag beroemd, die hij tegen den Spaanschen Admiraal sancio d'avila, op de Hont- of Westerschelde bij Biervliet, leverde, waarin hij den vijand vijf oorlogs-hulken ontnam. Roekeloosheid zelfs had zijn moed kunnen heeten zonder het vertrouwen

{==323==} {>>pagina-aanduiding<<}
op God en de goede zaak, dat zijn regtschapen ziel geheel vervulde.
Bij alle weldenkenden in den lande, inzonderheid bij willem van oranje, den vader des vaderlands, stond hij daarom hoog aangeschreven. Door zijne medeburgers werd hij als op de handen gedragen, en met hun volle vertrouwen vereerd. Doch het spreekt van zelf, dat een man, overladen met zoo veel roem, die niemand ontzag, die altijd regt door zee ging, die van geen veinzen of wankelen wist, vaak aan nijd en afgunst ten doel stond. Vooral in dien tijd, toen de strijd tegen Spanje het volk in twee groote partijen verscheurd had, in Spaanschen vrijheidsgezinden, moest hij met smarte ondervinden, dat blinde partijzucht zijne edele bedoelingen miskende, en hem zoo veel leeds brouwde, als zij slechts eenigzins kon. Immers de Spaanschgezinde partij in Zierikzee, die zijne rondborstigheid, zijnen vrijheidszin, zijne populariteit niet dulden kon, verbitterde zijn leven, zette hem den voet dwars, verklaarde, toen zij de handen ruim kreeg, alle zijne goederen verbeurd, en nog niet van wrake verzadigd, moest, daar hij-zelf in veiligheid was, zijne twee-en-zeventig-jarige moeder het misgelden. In zijn vorig aanzien te Zierikzee hersteld, was zijne eenige wraak, dat hij geen kwaad met kwaad vergold, dat hij niemand eenig leed deed. Was zijn leven eene aaneenschakeling geweest van strijd en ontbering, van zelföpoffering en grievend zielsverdriet, kalm en zacht waren zijne laatste dagen. Had hij het morgenrood der vrijheid zien purperen aan de kim, hij leefde lang genoeg, om méér dan de dageraad te aanschouwen en zich in dien stralenglans te verlustigen. In vijf-en-tachtig-jarigen ouderdom ontsliep hij te Delft; maar ter ruste gelegd werd zijn gebeente in zijne vaderstad, in de St. lievens Minsterkerk dáár, waar eenmaal de predikstoel stond. Doch moge bij den fellen brand, welke dit prachtig kerkgebouw in rook en assche deed verdwijnen, ook
zijne grafplaats gedeeld hebben in het lot van al het ondermaansche: onuitwischbaar prijkt nogtans zijn naam in

{==324==} {>>pagina-aanduiding<<}
de geschiedrolle des vaderlands, al ware het alleen om dat ééne bedrijf, 't geen wij thans willen vermelden.

II.

Het stadhuis.

De 25 April van het jaar onzes Heeren 1572 was voor Zierikzee een belangrijke dag. Hertog alba had aan de overheid een brief gezonden, welke, zoet als honig, een vreeselijk venijn in zich verborg. De man des bloeds had op den 1 April den Briel door de Watergeuzen verloren. Hij vreesde dat dit wel de eerste, maar niet de laatste stad in Nederland zijn zou, die zich aan zijn gebied onttrok. Hoe gehaat hij was, dit wist hij evenzeer als dat al meer en meer de vrijheidsgeest ook in Zeeland zich begon te ontwikkelen; ook in Zierikzee, dat zonder krijgsbezetting alleen door eene verdachte burgerwacht beschermd werd. Verklikkers, die hij daar in menigte had, hadden hem het ergste herigt: ook Zierikzee was rijp voor den opstand. Vandaar die brief. En de inhoud: ‘Kunt gij u-zelf tegen de oproerige Watergeuzen verdedigen? Zoo niet: welk krijgsvolk wil ik u dan zenden? Spanjaarden? of zoo deze u niet welgevallig zijn, (en zij waren nergens welgevallig!) dan Duitschers, Walen of Franschen?’ - Volgens eene bestaande keur mogt over den inhoud van dien brief niet dan in den vollen Raad besloten worden. Het was toen op het Stadhuis eene hoogst belangrijke zitting, gewigtig vooral om hare gevolgen. Voor het grootste deel bestond de Raad uit Spaanschgezinden. Vooral de Burgemeester jacob jansz. boeije en de Hoofdschout simon goesman, staande in blakende gunst bij alba, daar hij zijn barbier geweest was, verlangden niets vuriger, dan krijgsvolk van den Hertog binnen de veste te ontvangen. Van eenen geheel anderen zin was onze kaarsemaker, die het eerst als voorzittend Schepen zijn advies uitbragt.
Dit advies - het was een meesterstuk van welspre-
{==325==} {>>pagina-aanduiding<<}
kendheid, van rondborstigheid, van burgerzin, maar ook van wijs en voorzigtig beleid, om alba niet geheel voor het hoofd te stooten. ‘Geen krijgsvolk in Zierikzee,’ hierop komt 's mans rede voor een groot deel neder, ‘geen krijgsvolk in Zierikzee, zoo de landvoogd voor het platte land van Schouwen en Duiveland zorgt. De burgerij is genoeg bij magte, om hare eigen veste te verdedigen; vooral het rappe scheepsvolk, dat talrijk is en niets om handen heeft; want, helaas! de Watergeuzen houden alle zeegaten bezet. Komt er krijgsvolk in de stad, zoo zal Zierikzee nog armer worden, dan het reeds is. Neen, dat alba veeleer, in plaats van krijgsbezetting in de Zeeuwsche steden te werpen, zich bediene van denzelfden raad, die eertijds door de godspraak van apollo te Delphi den Atheneren werd gegeven, om zich met houten muren (met schepen) tegen xerxes te beschermen, dan zou geheel Zeeland voor altoos tegen de strooptogten der Geuzen beveiligd zijn!’ - In weerwil echter van 's mans krachtige en doorwròchte taal, was het besluit van den grooten Raad: Hertog alba eerbiediglijk te verzoeken, om eene krijgsbezetting van Walen! Om de gemoederen der burgerij niet buiten tijds te verontrusten, beloofde men elkander geheimhouding wegens het genomen besluit. Zoo verbitterd was echter de Bailluw goesman over het uitgebragt advies van onzen held, dat hij nog op het Stadhuis zijn hart lucht moest geven. ‘Wel kaarsemaker!’ duwde hij hem toe, ‘dat zal ik u nahouden, dat gij 's Konings garnizoenen geweigerd hebt!’ Doch vergiffenis moest hij dadelijk vragen
aan den zwaar beleedigden man, wilde hij niet zijn rapier als hoofdschout neerleggen, en het scheermes weder opvatten.
Aan niemand, dan aan de leden van den Raad was het heilloos besluit bekend. Onbewust was het overig deel der burgerij, welk een hevig onweder boven hunne hoofden broeide. Bij het vallen van den nacht had het zich gerust in de armen van den slaap neergevlijd. Doch neen, niet allen sliepen. In de vale schaduwen der nachtelijke duisternis, zag men langs de straten van Zierikzee lieden heen en weêr gaan die koffers en kisten en

{==326==} {>>pagina-aanduiding<<}
kostbaar huisraad van sommige Raadsheeren naar afgelegen buurten, in ledig staande woningen bragten. Opgemerkt werd dit door de visschers, die de buurtwacht hielden en de ronde deden. Al spoedig klom het vermoeden tot zekerheid, dat de vrees voor krijgsvolk de aanleiding tot deze ontijdige en verdachte verhuizing was. En dit te meer, dewijl een zekere marinus baltensz., een van des Burgemeesters kalanten en drinkebroers, openlijk had verhaald, wat er op het Stadhuis was voorgevallen, en welk advies onze kaarsemaker had uitgebragt. Niet weinig strekte dit, om hem in de schatting der burgerij, vooral der visschers, te doen rijzen, wier overdeken hij was, en die hem in alle voorkomende zaken, ook in deze, raadpleegden.
Van mond tot mond verspreidde zich nu het vreeselijk nieuws: weldra komt er krijgsvolk van den bloeddorstigen alba in de stad! Ieder sloeg de schrik om het harte, en men vreesde het ergste voor vrouw en kroost en have. Al meer en meer nam de gisting toe, welke weldra door het onheusch bescheid van den stadsgeheimschrijver cornelis adriaansz. bakker in een geduchten opstand uitbrak. Duizenden bewogen zich langs de straten, en vreeselijke kreten werden er tegen de Spaanschgezinde partij geslaakt. Buiten magte was de overheid om de volksmassa met zoete woorden te paaijen. Krachtige eischen werden er op het Stadhuis gedaan door gezondenen des volks, die den Raad menig hard woord toebeten, en boven alles eischten: ‘geen vreemd krijgsvolk binnen de stad, en een stadvoogd, ter keuze des volks, die het krijgsbeleid geheel in handen heeft!’ Zijns ondanks was de Raad verpligt, wat de burgerij vorderde toe te staan, en geen Burgemeester boeije, gelijk men gehoopt had, maar kaarsemaker werd door de eenparige volkstem tot oppersten krijgsbevelhebber aangesteld. Op het Raadhuis echter zeide men: ‘Wat toegestaan is, dat is slechts voor de leuze toegestaan, om het volk van straat te krijgen. Het is maar een appel, dien men het gegeven heeft, om er meê te spelen. Komt tijd, komt raad. Men kan dan, wat ons afgedwongen is, weêr intrekken.’ Doch kaarsemaker

{==327==} {>>pagina-aanduiding<<}
verklaarde, dat hij geenszins die speelappel wilde zijn, dat men in trouwe moest nakomen, wat men de burgerij beloofd had. Zoo niet: dan wilde hij zich met de zaak niet verder inlaten; doch men had dan wèl toe te zien en het ergste te vreezen! - Dat was goed rond, goed Zeeuwsch. Hierdoor verschrikt, beloofde men hem alle mogelijke ondersteuning. De sleutels der stad en de krijgsvoorraad werden hem ter hand gesteld, eene eerewacht hem toegeschikt, en - nu eerst was de burgerij gerust; want kaarsemaker was Stadsvoogd, en had, dacht men, alle magt in handen.

III.

De herberg Vreedenburg.

Wat in dien tijd te Zierikzee het Nieuwe Hoofd heette, gelegen omtrent voor den Polder het Zuider Nieuwland, bestaat niet meer. Gelijk zoo menige andere merkwaardigheid in onze Provincie ligt het bedolven in de golven der zee. In den jare 1572 was het eene druk bezochte plaats, zoodat er groot vertier was in de herberg: ‘Vreedenburg,’ welke binnen dijks stond, doch zeer na en vast aan het havenhoofd was gebouwd. Behalve de algemeene gelagkamer was er nog een vertrek voor aanzienlijke gasten, die of door hunne bezigheden, of om het schoone zeegezigt te genieten, zich er heen begaven. Dit heette daarom ‘des Heeren kamer.’
Verplaatsen wij ons aldaar in den vroegen morgen van den 7 Mei 1572. Ofschoon reeds de natuur in het groen gewaad der lente is uitgedost, het is, ons klimaat eigen! echtèr nog zoo koud, dat het hoog opgestapelde turfvuur, 't welk zoo lustig brandt onder den wijd uitgestrekten schoorsteen, niet te versmaden is. Gesloten zijn de vensters vóór de in lood gevatte glasruiten, zoodat men van buiten niet zien kan, wat er in die kamer voorvalt. Anders zou menigeen met graagte het uitlokkend ontbijt hebben opgemerkt, dat op de zware eikenhouten tafel gereed staat. Die tafel, welke, naar de wijze der vade-
{==328==} {>>pagina-aanduiding<<}
ren, die veel van het massive hielden, moeijelijk te verschuiven was, besloeg de geheele lengte van het vertrek, en kon slechts langs de eene zijde omgegaan worden. Hieraan zien wij drie erentfeste mannen gezeten, wier kleeding en houding genoeg aanduiden, dat zij tot den aanzienlijken stand behooren. Waartoe langer het verzwegen? Het zijn reeds oude bekenden. Aan de eene zijde zit de Bailluw goesman, aan den anderen kant de Burgemeester boeije, en in hun midden onze kaarsemaker, tegen den muur aan het hoofdëind der tafel, op den deftigsten en hoogsten stoel. Die plaats der eere had echter de nederige man niet voor zich begeerd. Hij meende, dat men, door zóó aan te zitten, niet wèl tafelde, en dat dit eeregestoelte den Burgemeester der stad toekwam. Maar deze noodzaakte hem met vriendelijken dwang te blijven, daar hij was. Het was toch hetzelfde, waar hij, Burgemeester, zat, en op de plaatse, waar hij was, was hij het naast bij de bel; - om kort te gaan, kaarsemaker liet zich gezeggen, en berustte in de begeerte van den Burgemeester. Als tusschen beiden ingeklemd, kon kaarsemaker zich niet van zijne plaats roeren, of een der twee heeren moest voor hem opstaan en ruim baan maken. Maar dit was voor alsnog niet noodig.
Het ontbijt deed zich wèl smaken, de wijnkan bleef niet onaangesproken, en onder gezellige kout snelde de tijd met luchtigen tred voort.
Doch niet zoo rustig had kaarsemaker hier gezeten, ware het hem bekend geweest, dat hij reeds zoo goed als een gevangen man was, en dit vrolijk spel weldra een vreeselijk einde zou nemen. Zijn onërgdenkend gemoed, dat wars was van al wat naar verraad of veinzerij zweemde, had geen argwaan opgevat omtrent de zonderlinge rangschikking aan tafel, maar dit slechts als eene burgemeesterlijke gril beschouwd. Evenmin had hij er op gelet, dat de stadsbode, die de heeren bediende, telkens bij het in- en uitgaan met zorge de deur der kamer op slot deed. Zien kon hij ook niet in den gang, hoe daar vier-en-twintig gewapende hellebardiers in slagörde geschaard stonden, en den stelligen last had-
{==329==} {>>pagina-aanduiding<<}
den, niemand dan de dienaren van den geregte tot de heeren toe te laten, en elk ander des noods met geweld den toegang te beletten. Ook was het hem onbewust, dat den waard op zijne verantwoordelijkheid bevolen was, de buitendeur van zijn huis op den grendel te houden, en geen vreemde in de gelagkamer te dulden. Onder het mom van vriendschap en tafelkout werd dus hier een verraderlijke aanslag voorbereid, die geen ander doel had, dan zich van den gehaten volksvriend voor altoos af te maken. - Ziet hier, wat er van de zaak was.
De Raad van Zierikzee, in weerwil van de belofte aan de burgerij gedaan, had, ingevolge zijn genomen besluit, Hertog alba om krijgsbezetting verzocht. Dagelijks was men haar wachtende. Toen nu aan den Burgemeester gezegd werd, dat er dertig Spaansche schepen in het gezigt en in het Nieuwe Diep bij Goes geankerd waren, meende men dat dit de vloot was, welke het krijgsvolk naar Zierikzee overbragt. Dit verwekte niet weinig vreugd bij de Spaanschgezinde partij, die nu weldra den aanhang van kaarsemaker zoo duchtig hoopte te tuchtigen, dat ze voor altoos van de vrijheidskoorts genezen zou zijn. Groot daarentegen was de schrik bij elk, die de kluisters van Spanje moê was. In grooten getale stroomden de burgers als radeloos naar het Nieuwe Hoofd. Ook de Burgemeester en de Bailluw hadden er zich heen begeven, en onder een listig voorwendsel kaarsemaker met zich getroond. Zij vreesden, bleef hij in de stad, dat hij de poorten zoo wel voor hen als voor het krijgsvolk van alba zou gesloten houden. Ook konden zij, hadden zij hem maar op het havenhoofd, dadelijk bij de ontscheping der Spaansche bezetting, hem in hare handen als een verrader van Koning filips overleveren.
Op het Nieuwe Hoofd gekomen, wemelde het er reeds van burgers, die eenen luiden juichkreet aanhieven, ter eere van hunnen beminden kaarsemaker, verheugd dat zij den man, dien zij van geheel den Raad alleen vertrouwden, in hun midden hadden. Hoe dit den Burgemeester en Hoofdschout smaakte, laat zich ligt bevroeden. Nog wel vier of vijf uren zou het aanloopen, voor-
{==330==} {>>pagina-aanduiding<<}
dat de ebbe inviel, en de schepen de Schelde konden afzakken. Daarom stelden zij kaarsemaker voor, in de herberg ‘Vreedenburg’ te ontbijten, om alle gemeenschap tusschen hem en de burgerij te doen ophouden. Zoo gezegd, zoo gedaan. Men treedt ‘des Heeren kamer’ binnen; mantels en rapieren worden op een daar staand bed neêrgelegd; en het ontbijt met voordacht zoo lang mogelijk gerekt, totdat men de burgers op den dijk onderling hoorde zeggen, dat de Spaansche schepen het anker begonnen op te winden, en zich zeilvaardig maakten. Nu meende kaarsemaker, dat het tijd was van tafel op te staan. Maar ja wel, de Burgemeester weigerde hem door te laten, en zeide: ‘Waartoe noodig den gezelligen haard voor de koude buitenlucht te verlaten? In trouwe, zijn wij dan hier niet wèl gezeten? En in allen gevalle gelast heb ik de hellebardiers, ons bij tijds van het naderen der schepen te verwittigen.’
Nu gingen kaarsemakers oogen open. Nu zag hij den strik, waarin hij zich argeloos had laten vangen. Zijne tegenwoordigheid van geest verliet hem echter niet in de ure des gevaars. Terwijl hij niets liet blijken, en zijne twee verraders met allerlei avonturen uit zijne reis naar Italië onledig hield, overlegde hij bij zich-zelven, of hij zich met abelheid, dan wel met geweld uit die vossenklem zou redden. Hij koos de wijste en dus de eerste partij.
De wijnkan is bijkans ledig. Blijft men nog aanzitten, dan wil hij met geen leêge kroezen tafelen; de wijn smaakt goed; en zonder druivensap zal het gesprek weldra verkwijnen! Om die reden verzoekt hij den Burgemeester met de belle te klinken. De deur wordt ontsloten. Een stadsbode, kenbaar aan zijnen rooden mantel, met zwart laken gevoerd, en door een zwart fluwelen kraag uitgemonsterd, treedt binnen. ‘Ziedaar de kan,’ zegt kaarsemaker, ‘laat hem vullen met wijn, en beveelt in wijle, uit naam van den Burgemeester, aan de burgerschap op den dijk, dat zij wel acht geve op het getal der naderende schepen, en het ons kome berigten: een goede dronk wijns zal bare moeite loonen.’ Burge-
{==331==} {>>pagina-aanduiding<<}
meester en Hoofdschout trokken hierbij wel lange gezigten, maar toch durfden zij niets zeggen, of den stadsbode tegenbevel geven. Spoedig daarop kwamen vier rappe visschersgezellen voor de deur der herberg en begeerden bij den Burgemeester te worden toegelaten: zij hadden goed geteld en kwamen hem nu het getal der schepen kond doen! Doch neen: hadden zij iets te zeggen, daar waren de hellebardiers voor. Dat wilden zij niet: aan de knechts in plaats van aan den heer: het was hunne eer te na. In grammen gemoede trokken zij af; en berigtten aan de burgerij hun wedervaren. Ook op het havenhoofd ducht men nu onraad. Voor kaarsemaker vreest men het ergste. Waarom komt hij niet opdagen? Reeds zoo lange heeft men hem op den dijk verwacht. Gewis: men houdt hem gevangen, althans daar gaat in de herberg iets om, dat men buiten niet weten mag. Dit te denken, en zich te vereenigen tot zijne redding is hetzelfde. Heeft men geene krijgswapenen, dra is men van het noodig aantal straatsteenen voorzien. Men klopt aan het voorhuis. Van binnen weigert men open te doen. Nu dreigt men, het geheele huis onder den voet te halen. Hierop opent de verschrikte waard de voordeur. Men dringt de herberg in. Spoedig worden de
hellebardiers, die zich te weer stellen, uit den gang naar de kenken verjaagd. Nog willen echter Burgemeester en Hoofdschout, op kaarsemakers dringen, niet opstaan, evenmin als de burgers inlaten. Ieder oogenblik, meenen zij, kan het Spaansche krijgsvolk zich op het Hoofd ontschepen, of het vendel nieuw aangeworven soldaten, 't welk hunne partij toegedaan en door hen uit de stad opontboden is, aanrukken. Doch intusschen had de waard, voor het ergste beducht, ‘des Heeren kamer’ ontsloten. Nu stroomt de volkshoop binnen. Kaarsemaker heet hen van ganscher harte welkom; biedt den voorsten een beker wijns aan; en verhaalt in welk groot gevaar hij verkeerd had. De wijnkan opnemende, duwde hij den Burgemeester toe: ‘Zoo gij mij nu niet laat gaan, dan zal ik u.....!’ Doch boeije was reeds opgesprongen, en liet hem den aftogt vrij. In

{==332==} {>>pagina-aanduiding<<}
haast nam kaarsemaker zijn rapier van den bedde, sloeg zijn mantel om, en begaf zich met het volk naar den dijk. Daar zag hij, hoe de Spaansche schepen al meer en meer naderden, en beval den konstabel het geschut te laden, om de ontscheping met geweld te keeren. Onder 's hands waren ook de Burgemeester en Bailluw er bij gekomen, die, na het voorgevallene, vrij wat met hun figuur verlegen waren. In toorne verweet hun kaarsemaker: ‘nu kondet gij wel van tafel opstaan, en den warmen haard verlaten!’ Doch zij meenden: zwijgen is thans het best! verschrikt door de dreigende blikken des volks; want het was van algemeene ruchtbaarheid geworden, welk leed zij den geliefden Stadsvoogd hadden willen brouwen. Zelfs zóó bange was de Burgemeester, dat hij den konstabel gelastte: ‘doe al wat Mr. lieven u beveelt!’ Hadden zij weêrstand geboden, dan was ook het vaste voornemen van kaarsemaker geweest, om hen met hunne hellebardiers, gelijk hij-zelf zich wel wat ruw uitdrukte; ‘van het havenhoofd in den vloed te doen dansen!’
Doch gelukkig kwam het zoo verre niet. De vloot, waarom al dat rumoer plaats had, streek digt langs het Hoofd voorbij, maar wendde eensklaps de steven, en zeilde westwaarts zee in. Niet, zoo als men gedacht had, was het doel dier schepen om krijgsvolk naar Zierikzee over te brengen, maar wel om Middelburg te ontzetten, 't welk door de Vlissingsche en Veersche Watergeuzen belegerd werd. Hoe verheugd alle vrijheidlievende burgers waren over dezen ommezwaai, behoef ik evenmin te zeggen, als dat de geheele Spaanschgezinde partij met Burgemeester boeije en Bailluw goesman aan het hoofd, wonder bijster op hun neus stonden te zien. Zelfs de ex-barbier van alba wilde liever een watertogtje ondernemen, dan naar Zierikzee terugkeeren. Weldra zag men een ranke boot naar de Spaansche vloot de golven klieven met goesman er in, en niemand die wèl dacht, of de wensch vloeide van zijne lippen: ‘Verrader! keer nimmer weêr!’ En de Burgemeester? Ja, hij reed wel te paard met kaarsemaker naar de stad terug: maar het

{==333==} {>>pagina-aanduiding<<}
ging geheel anders tusschen die twee toe, dan toen de laatste, op geen kwaad bedacht, aan zijne zijde ontbeet in de herberg ‘Vreedenburg.’ Geen enkel woord werd er gewisseld, niet eens een ‘adieu’ tot afscheid. En als men elkander zóó heeft leeren kennen, dan wacht men zich voor zulk een tweede ontbijt!

IV.

Het gevecht.

In den nacht, welke volgde op den dag van dit verraderlijk ontbijt, zien wij eenige burgers op het Hoofd met angstige blikken naar de zijde van Walcheren turen. Bailluw goesman was immers op de Spaansche vloot! Dit was genoeg, om de burgerij niet te doen insluimeren. Zij meenden, dat, na het voorbijzeilen der Spaansche schepen, het gevaar slechts voor een poos geweken was, en dat ze weldra zouden terugkomen om de stad met krijgsvolk te bezetten. Kort te voren had de Spanjaard Rotterdam ook alzoo verrast, en er een vreeselijk bloedbad aangerigt. Wie stond er borg voor, dat hetzelfde gruweltooneel niet te Zierikzee zou worden herhaald? En dit te eer, dewijl in de stad-zelve het verraad niet sliep, maar op de loer lag, gelijk een slang in het donkere des wouds. Vertrouwen kon men den Burgemeester en zijnen aanhang niet, dáárom hield men in dien nacht met zulk scherp oog de wacht op het havenhoofd. Niet zonder reden had men zich verontrust. In den vroegen morgen, het mag drie ure of daaromtrent geweest zijn, zag men de Spaansche vloot weêr komen opzeilen. Ze had een een deel krijgsvolk, in Walcheren, op eene onbezette plaats, aan den Haak, zonder tegenweer ontscheept, en wilde nu als bij verrassing zich van Zierikzee meester maken. Dit was echter buiten den waard gerekend. In de stad ontstond een hevig allarm. In radeloosheid liep men naar den Burgemeester, naar andere leden van den Raad, doch ja, overal mooije woor-
{==334==} {>>pagina-aanduiding<<}
den, zoo zacht als fluweel, maar te valsch van gehalte, om ze als echte munt aan te nemen.
De eenigste hoop was nu nog op kaarsemaker gevestigd. Men maakt hem met de toedragt der zaak bekend; men roept zijne hulp in; men bezweert hem: ‘verlaat ons toch niet!’ En terstond is hij bereid, om zijn leven voor de goede zaak te wagen. Van dit oogenblik af, wil hij niet langer veinzen voor de Spaanschgezinde partij. Bij het ontbijt in de herberg ‘Vreedenburg’ heeft hij zijne zoogenoemde vrienden leeren kennen met open vizier. Hij werpt het mom van zich, dat hij uit nood reeds te lang gedragen, en dat zijn rond en open gemoed zoo zeer gekweld heeft. Van het hoofd tot de voeten wapent hij zich: met rapier en ponjaard, met een geladen kort roer in zijn zijzak, met fleschke en flesquille. Ook hij vindt bij den Burgemeester niets dan valschheid en bedrog, en allerlei looze vonden en bedekte aanslagen om hem te beletten, dat hij zich stelle aan het hoofd der gewapende burgerschaar. Doch kaarsemaker laat zich door niets weerhouden. Hij snelt buiten de Zuidhavenpoort naar de Molenwerf, een hooge plaats binnen den dijk, maar waar men een ruim uitzigt in zee had. Daar zijn honderden burgers, vooral stoute visschers, bijeengehoopt. Zij wijzen hem op de Spaansche schepen, die van verre komen aanzeilen met wassend water en vóór den wind. Van alle kanten roept men hem toe: ‘hadden wij maar één voorganger, dan wilden wij ons liever doodvechten, dan gehangen worden. Och, dat gij ons opperhoofd waret, dan zouden wij met u leven of sterven!’ Kaarsemaker vat hen bij het woord, neemt hun den eed af, dat zij hem getrouw zullen zijn, en laat terstond het havenhoofd met gewapende manschappen en ligt geschut bezetten, terwijl hij de overigen om wapentuig naar de stad terugzendt.
Het gevaar is dringend. Doch onze kaarsemaker sammelt niet, en spreidt niet alleen kloeken moed, maar ook zulke groote krijgstalenten ten toon, als ware de oorlog steeds zijn element geweest. In eene weide stelt

{==335==} {>>pagina-aanduiding<<}
hij zijne heldenschaar in slagörde, voegt de onderscheidene wapenen met groot beleid bijeen en tusschen elkander; en trekt daarna zonder trommelslag, zonder vaân en krijgsteeken naar het Nieuwe Hoofd. Gelukkig dat hij het vooraf had laten bezetten: zeven schepen bevinden zich reeds onder den rook der stad. Het havenhoofd echter met gewapend volk bezet ziende, hadden de Spanjaarden de haven niet durven inzeilen; maar waren oostwaarts van het bolbaken bij den mond van het Gouweveer geland, zoodat het daar op den dijk van Schouwen als zwart van krijgsvolk was. In strijd met de ordonnantie van Hertog alba had de ontscheping plaats gehad, dewijl zulks niet mogt zonder visitatie en consent van de overheid der stad. Hierop bouwde kaarsemaker dadelijk zijn plan, om de Spanjaarden goedschiks of met geweld naar hunne schepen terug te jagen. En dit zoo spoedig mogelijk; dewijl deze zeven schepen, met zwaar geschut voorzien, eenmaal verjaagd, de drie-en-twintig volgenden, welke nog omstreeks twee mijlen verwijderd waren, en slechts ligt geschut voerden, te gemakkelijker in toom waren te houden.
Met eenen blik, die van aangeborene krijgstaktiek getuigt, heeft kaarsemaker alles overzien, wat er ontbrak, wat er nog verrigt moest worden, om den vijand met eenen gewenschten uitslag te keer te gaan. In niet meer dan twee uren tijds, laat hij de zwakke schans aan het Hoofd herstellen, versterken, met geschut wapenen, en zorgt dat het door ervaren busschieters bediend wordt. Hiermeê niet tevreden, doet hij het geheele Hoofd, dewijl het in lange niet geregend had, met water begieten, om het rijswerk tegen het vijandelijk vuur te beveiligen. Vier visschersbooten, wèlgewapend, worden aan den mond der haven gesleept, in plaats van even zoo vele uitleggers, die door hunnen verraderlijken bevelhebber te hoog op het drooge gehaald waren, om ze spoedig vlot te krijgen. Onderwijl kwam er nog een tal van gewapende burgers uit de stad opdagen, die de rijen der dapperen aanvulden. Gelijk de ongewapenden terstond als verspieders werden afgewezen.

{==336==} {>>pagina-aanduiding<<}

Het zevende morgenuur is geslagen. Nu is alles gereed; ieder op zijn post; elk zijne taak aangewezen; en het sein met de busschicters afgesproken, wanneer op den vijand los te branden. Het beslissend oogenblik is daar. De dappere kaarsemaker verlaat met zeventien wèlgeoefende schutters de schans, waarin hij meer dan drie honderd gewapenden achterlaat, even bereid om hun bloed voor de goede zaak te storten. Met die kleine, uitgelezen schaar, welke hem in heldenmoed evenaart, trekt hij op de Spanjaarden los, die, meer dan twee honderd in getal, steeds den dijk bezet hielden. Aanvallenderwijze wilde hij echter niet te werk gaan, voordat hij eerst den zachteren weg van onderhandeling en minnelijke schikking beproefd had. Daartoe roept hij den Spaanschen bevelhebber tsenaerts tot een mondgesprek aan. Spoedig blijkt het, wat de Spanjaard in zijn schild voert. Wel kon hij geen stelligen lastbrief van Hertog alba of van zijnen zoon Don frederik toonen, om Zierikzee met krijgsvolk te bezetten: doch echter achtte hij dit niet noodig. De burgerij was oproerig en hield het met de Watergeuzen. Ook was het niet raadzaam meer krijgsvolk uit Bergen-op-Zoom naar Walcheren in te schepen, voordat men zich eerst van Zierikzee en alzoo van de vrije vaart over de Schelde verzekerd had. En, wat alles afdeeu, hij had van Bailluw goesman verstaan, dat de Burgemeester hem en zijn volk met open armen zou ontvangen!
Onder dit mondgesprek ontging het kaarsemaker niet, dat zich onder de Spanjaarden een Zierikzeeënaar bevond, en wel de neef van den Burgemeester, cornelis huigensz. reael, welken hij kort te voren nog in de stad gezien had. Hoe was die man dáár gekomen? Zeker langs een omweg, over slooten en dulven. Waartoe? Gewis, met eene boodschap van den Burgemeester aan den Spaanschen bevelhebber. Doch - neen, die reael was, van niets kwaads bewust, reeds vroeg in den morgen uit de stad naar zijne schapen gaan zien. Onverhoeds was hij toen door den Spanjaard gevangen genomen en uitgeschud. Zoo ten minste gaf hij voor, en kaarsemaker hield zich,

{==337==} {>>pagina-aanduiding<<}
alsof hij zich dit liet aanleunen. Dadelijk trok hij er echter partij van, om tsenaerts duchtig den mantel te vegen, dat hij zich zoo gewelddadig tegen vreedzame burgers gedroeg, en dat zoo maar op eigen gezag, zonder consentbrief van alba. Op forschen toon beval hij hem nu te meer, zich terstond in te schepen, met zijne schepen te blijven waar hij lag, totdat hij bij het opkomen der eb in de diepte kon ankeren, om daarna met wassend water weg te zeilen. Ja, dat wilde de Spaansche bevelhebber wel doen, maar - o, die looze vos! onmogelijk was het hem, nu op het Scheld te komen. Dadelijk wilde hij vertrekken, zoo het hem maar vrijstond door de Gouwe op te zeilen. Dan kon hij in korten tijd door den stroom van Vosmaer voor de haven van Bergen-op-Zoom raken. Met andere woorden: zeilende door de Gouwe, kon hij gemakkelijk met zijne schepen in Zierikzee komen, en de stad overrompelen. Te lomp was zijn voorslag, om het doel er van niet te bevroeden. Glad weg werd het ook afgeslagen. Nu wendde hij het weêr op een anderen boeg. Bij den hoek van Cats lagen vier Geuzenschepen, waarvoor hij niet veilig was, zoo hij op de Schelde ankerde. Beloofde kaarsemaker echter, in geval van nood hem bij te springen, dan zou hij er heenzeilen. Kaarsemaker beloofde het, zoo het waarheid was, geen looze vond; doch niet zonder te glimlagchen over het lafhartig verzoek van den anders zóó snoevenden Spanjaard. Maar al dit heen en weêr praten - het diende bij tsenaerts nergens anders voor, dan om tijd te winnen, en te zien, of er niet spoedig van de zee- of stadkant hulpe kwam opdagen. Inderdaad men hoorde reeds in de stad de trom roeren, om de Spaanschgezinde burgerij in de wapens te
roepen. Dadelijk stelt kaarsemaker zijne manschap in slagorde. Nu geeft tsenaerts toe. Terstond zal hij zijn volk inschepen. Dat is goed; maar als gijzelaar moet hij blijven, totdat de laatste man den dijk verlaten heeft. Sinds bossu onlangs zoo schandelijk en verraderlijk te Rotterdam huis gehouden heeft, is het woord van den Spanjaard niet meer te vertrouwen!

{==338==} {>>pagina-aanduiding<<}

Neen, ook nu was het niet te vertrouwen. Woedend was de Spanjaard over den hoon hem aangedaan, den slag zijnen hoogmoed toegebragt. Een hoop gemeen volk had hem doen wijken, had hem gestuit in zijn plan. Liever zijn woord gebroken, dan zulk eene schande te verduwen. Afgewasschen moet de bevlekte krijgsëer worden in bloed, in véél bloed. Een zee van bloed is naauwelijks genoeg, om den geleden hoon te wreken. Gelijk Rotterdam, zoo zal ook Zierikzee het weten, dat Spanje zich niet ongestraft laat beleedigen. En onder die Spanjaarden, daar op de schepen, konden velen aan hunne makkers verhalen, hoe vreeselijk zij te Rotterdam hadden geroofd en gemoord. Bloeddorst en doodslag stralen uit aller oogen, even als uit die van den tijger, welke, heet op den buit en den breeden muil lekkende met zijne bloedroode tong, in het nachtelijk uur zijn hol verlaat.
De drie-en-twintig leêge vrachtschepen hebben zich onderwijl met de zeven oorlogschepen vereenigd. Men zeilt niet het Scheld op, maar wendt het naar de Gouwe heen. Naauwelijks heeft kaarsemaker deze trouweloosheid opgemerkt, of hij dondert met het volle geschut op den vijand los. De heldenschaar, die onder zijne bevelen staat, doet wonderen van dapperheid. Gehuld in wolken van kruiddamp zijn ze onttrokken aan het gezigt. Het laatste schot knalt; het gevecht is geëindigd; weggevaagd zijn de kruidwolken; roodgeverwd is de Gouwe door Spaansch bloed; geboord zijn de schepen in den grond of bezet met kaarsemakers manhaftig volk, 't welk, ofschoon onbedreven in den krijg, zulk eene schitterende zege heeft behaald. Onder aanroeping van de hulpe des Allerhoogsten, steunende op zijn goed regt en strijdende voor eigen haard, schroomde het niet eenen tienmaal sterkeren vijand het hoofd te bieden, en het heeft overmogt: lof zij den Heer! Zierikzee is gered! Ook Vlissingen, ook Veere kunnen zich verademen, want gebrek aan schepen zal de vijand nog lange van de Walchersche kusten verwijderd houden. En dit feit, onuitwischbaar prijkende in de geschiedrolle van Nederland, is, onder den krachtdadigen bijstand van den Heer der

{==339==} {>>pagina-aanduiding<<}
heirscharen, volbragt door Zeeuwschen burgerzin en Zeeuwschen heldenmoed, onder aanvoering van den edelen kaarsemaker, die, vroom en vroed, hier den grootsten lauwer plukte op het veld der overwinning!

Wie het waardig moge zijn, waardig vooral is het de moedige kaarsemaker, dat zijn naam tot bij de late nakomelingschap bewaard en in gezegend aandenken blijft. Zóó verdienstelijk heeft hij zich gemaakt bij het vaderland, dat, had hij geleefd in het oude Rome, zijn hoofd met een burgerkroon ware gesierd geworden. Zeeland, 't welk zoo rijk was aan groote mannen, mag vooral op hem bogen als op een van hare schitterendste edelgesteenten. Zeeland! ons allen zoo lief en zoo dierbaar, met weemoed vestigen wij het oog op uwen kwijnenden en zinkenden staat. Och, dat er velen onder uwe Edelen en Burgers op uwen belangrijken bodem aangetroffen werden, die, starende op zijn voorbeeld, die, uitmuntende, gelijk hij, in kloeken moed en onbaatzuchtige vaderlandsmin, in wijsheid en ongekreukte trouwe, die, even als hij, met het biddend oog op den Opperbestuurder der volken gerigt, de handen ineensloegen, om te helpen schragen, wat de dichter, gedachtig aan het zinrijk devies van uw wapenschild, in treffende taal u als op de lippen legt:

Wat rampenkolk mij moog vervaren; 
Wat golven-donder 't hart beklemm; 
'k Hef 't hoofd, met God, toch uit de baren, 
En roem: Ik worstel en ontzwem! 



{==340==} {>>pagina-aanduiding<<}

Bezoek bij een Arabischen scheich in de woestijne van Mesopotamië.

Onder de Arabische stammen, welke de woestijnen van Mesopotamië bewonen, is die der Sjammar-Arabieren vooral belangrijk, als tellende eene groote bevolking, over geheel het midden van dat landschap verspreid, die in zijne omzwervingen niet zelden nabij Mosul in het noorden zijne tenten opslaat, of ook, naar het zuiden, tot in de nabijheid van Bagdad. Niet lang is het geleden, toen Scheich sofuk nog aan het hoofd stond der Sjammars, een man, wiens roofzucht en dubbelhartigheid, te gelijk met den roep van groote bekwaamheid, de andere Arabische stammen der woestijn met ontzag voor zijnen naam vervulde. Nog schitterde sofuk in dien glans, toen een gezelschap te Mosul zich opmaakte, om dezen Scheich een bezoek te brengen, en zich tevens in een togt door de woestijn te verlustigen. Door den Heer l., een Engelschman, was het denkbeeld geopperd, en bij het vertrek bestond het gezelschap uit twee Europesche Christenen, van welke de eene, te Mosul woonachtig, aan zijne Europesche echtgenoote het genoegen van die reis niet had kunnen weigeren; zij was door onderscheidene inlandsche dames vergezeld, wier mannen insgelijks de beden der vrouwen niet hadden kunnen weêrstaan. Bovendien bestond de togt uit onderscheidene Christen- en Mohamedaansche Heeren van Mosul. Het gevolg van tolken, bedienden, kameeldrijvers en wat al meer, was talrijk; en zoo wel als de Heeren, waren die mannen rijkelijk van wapenen voorzien. Een twaalftal met tenten en leeftogt beladen kameelen, voltooide den trein, bestaande uit paarden, muildieren en ezels, die eene karavaan uitmaakten,

{==341==} {>>pagina-aanduiding<<}
niet op winst uitgegaan, maar waarvan de leiders en volgelingen opgeruimde en levenslustige menschen waren.
De woestijn vertoonde thans geene naakte, verschroeide wildernis, geen eindelooze doode vlakte. Een groen tapijt, bestaande uit een weelderig plantsoen, van groote verscheidenheid, geschakeerd met bloemen van allerlei kleur, die de aangenaamste geuren verspreidden: ziedaar het tafereel, dat zich voor den reiziger ontrolde, want men bevond zich te midden der lente. Beekjes en poelen met drinkbaar water ontbraken niet, maar waren half verborgen onder het struikgewas; de smaak van het water was onaangenaam zoutachtig voor die er niet aan gewoon waren, alhoewel niet ongezond. Hier en daar ontwaarde men op die vlakte groepen van min of meer talrijke zwarte tenten. Kudden schapen en kameelen, in beweging, verlevendigden dit tooneel, dat voor den jager aan belangrijkheid won door de huppelende of wegvlugtende gazellen, wier smakelijk vleesch ten prikkel strekte, om zich een maaltijd van dit vlugtige wild te verschaffen. - Dit alles, gezien bij de ochtendzon, moest de borst van ieder gevoelvol mensch verruimen, en bij hem een gloed van verrukking en van vrijheid doen ontwaken, die zich beter gevoelen dan beschrijven laat.
Den tweeden dag op den middag waren de reizigers nog te vergeefs zoekende naar de tenten van sofuk. Zij geraakten te midden van eene aanzienlijke kudde kameelen. Men bereikte voorttrekkende Arabieren, die nieuwsgierig vroegen naar het doel van den togt eener zoo zonderling zamengestelde karavane. Dit doel werd het opperhoofd kenbaar gemaakt, die zich de vreemdelingen te gemoet spoedde, hen noodigde iets te nuttigen, en te gelijk, door de zijnen, de tenten deed opslaan. Spoedig stonden vijftien tenten voor de gasten gereed; van kameelmest werden vuren aangelegd, groote ketels daar boven geplaatst, schapen geslagt, in kleine stukken gesneden en in de ketels geworpen. Terwijl naar dien maaltijd werd gewacht, kwamen intusschen groote diepe bakken met zure melk, en platte schotels met versche boter te voorschijn, en werden voor de gasten geplaatst.

{==342==} {>>pagina-aanduiding<<}
Het schapenvleesch gaar zijnde, werd door de Arabieren met hunne vingeren op houten schotels gelegd, en de neêrgezetenen maakten evenzeer van hunne vingers gebruik. Zoodra zij niets meer nuttigden, werden de schotels aan de bedienden voorgezet, voorts aan de kameeldrijvers en mindere volgelingen. Eene menigte Arabieren, op eenigen afstand gezeten, kreeg vervolgens de schotels, waarop niet veel eetbaars meer te vinden was, en schoon waren de beenderen afgekloven, toen het overschot aan de hongerige honden, op den reuk van het vleesch afgekomen, ten deel viel.
Des namiddags woder op weg gegaan, zwierven de reizigers zonder bepaalden weg te kunnen volgen, wijl niemand scheen te weten in welke rigting de Sjammar-stam zou te vinden zijn. De Scheich van de Haddedien, welke men ontmoette, scheen beter onderrigt. Hij bood aan, de vreemdelingen in de juiste rigting te geleiden, en verliet, om hun die liefdedienst te bewijzen, de zijnen. De onzekerheid of voorgewende onzekerheid van sofuks verblijf werd veroorzaakt niet enkel door eene scheuring in zijnen stam, waardoor zich velen van hem hadden verwijderd, en een ander hoofd volgden, maar inzonderheid door den staat van gespannenheid, waarin zijne handelwijze hem gebragt had met de Pachaas van Mosul en Bagdad. Met het vallen van den avond bereikte het gezelschap, niet verre van de boorden van de Tigris, eene groote legerplaats, met der daad tot de Sjammar-Arabieren behoorende.
Gastvrij werden de reizigers ontvangen, schapen geslagt en voor hunnen maaltijd gereed gemaakt. Zelfs de vrouwen van den Scheich konden hare nieuwsgierigheid niet bedwingen. Dra werden de woestijnbewoners gemeenzaam met hunne gasten, en zelfs een weinig lastig. Uit dien hoofde werden, op eenigen afstand van hunne legerplaats, aan den oever van een beekje de tenten opgeslagen. De bedienden geraakten drok bezig met den avondmaaltijd gereed te maken; de drijvers droegen voor hunne lastdieren de meest mogelijke zorg, en de heeren vermaakten zich ieder op zijne wijze. Eenige Muzel-
{==343==} {>>pagina-aanduiding<<}
mannen verscholen zich achter eenige struiken en hurkten bijeen, om zich te verheugen in het genot van den drank, in eene zilveren kom toebereid, en waarvan de spiritueuse geur gewis voor hen verleidelijk was. - Den eenen Europeër was het een bijzonder genot, de Europesche uitvindingen door een troep Arabieren, die zich om hem heen drong, te laten bewonderen. De uitroepingen van bewondering, van ongeloof, van verbazing, door zijne hoorders uitgeboezemd, vervulden de lucht. Dit wakkerde hem aan, om hun meer en meer ongeloofelijke zaken op te disschen. - De andere Europeër koos de eenzaamheid, om zich te verlustigen in het natuurschoon van den vallenden avond, na een warmen en vermoeijenden dagrit. Met de zinkende schaduwen, verspreidde zich rust over de wijde vlakte. Een zachte wind bragt de geuren der duizendsoortige bloemen tot den man wiens zinnen genoten, en het ligchaam rustte. Terwijl de zon steeds langere schaduwen verspreidde, kwamen de kameelen en schapen van de weide terug, zich spoedende naar de tenten hunner eigenaren. Het geblaat van het vee vermengde zich met het geroep der herders, en stierf weg in de verte. De paarden, vol vuur en leven, werden gedrenkt, en de veulens spartelden in het water, of rolden zich, vol speelsche lust, in het gras. Hoe genotrijk, hoe onvergetelijk was
die schoone avond, te midden van de woestijnen van Mesopotamië doorgebragt.
Den volgenden morgen zette de karavane zich vroegtijdig in beweging, met de hoop, doch geenszins met de zekerheid, dien dag sofuks tenten te bereiken. Weinige dagen vroeger was zijne legerplaats daar, waar het Mosulsche gezelschap vernacht had. Men wendde zich in eene zuidoostelijke rigting, volgde een rijzenden grond, en bereikte den top van een heuvelrij, welke dien morgen den gezigtëinder had beperkt. Nederziende op eene vlakte, die zich uitbreidde zoo verre het oog reikte, scheen alles vooruit leven en beweging te wezen. Daar hadden de reizigers de Sjammar-Arabieren vóór zich. Een talrijke stam in beweging om nieuwe weiden op te zoeken, is

{==344==} {>>pagina-aanduiding<<}
een gezigt, dat niet gemakkelijk te beschrijven is. - Ook hier is de mensch hetzelfde rustelooze wezen. - In ontevredenheid verlaat hij de plek door hem bewoond, om een andere plek te zoeken, waar, in plaats van geluk of genoegen, hem welligt niets anders wacht dan grievende teleurstelling, smarten, ja de dood! Toch altijd voorwaarts dringend, naar verandering hakende, is en blijft de rustelooze aardbewoner!
Het duurde niet lang, of het reisgezelschap bevond zich te midden van eene tallooze menigte schapen en kameelen. Waarheen het oog zich wendde: overal dezelfde beweging. Troepen van ezels en stieren elkander volgende, beladen met zwarte tenten, groote ketels, en karpetten van velerlei kleuren. Oude vrouwen en mannen, niet langer in staat te gaan, vastgebonden boven op het huisraad dat den lastdieren was opgeladen. Kleine kinderen, gepakt in een engen zak of mand, waar zij het hoofdje uitstaken, aan de eene zijde van den ezel, hebbende aan de andere zijde tot tegenwigt of een lam òf eene jonge geit. Te voet gingen moeders hare zuigelingen torschende, volwassen dochteren slechts bekleed met het enge Arabische hemd, meer geschikt om hare wèlgemaakte leden te doen uitkomen dan te verbergen, en knapen, belast met de zorg voor de lammeren, of, vrij van zorgen, springende, juichende en dartelende. Boven die voortbewegende menigte staken de ruiters uit met hunne lange speren, op hunne vlugge paarden gezeten, en hier of daar zich door de hoopen een weg banende. Andere ruiters, op dromedarissen gezeten, die ze met een kleinen haak bestuurden, geleidden fraaije Arabische vol-bloed paarden. Eene zonderlinge vertooning vormden de aanzienlijke vrouwen. Op een afstand was het als kwamen struisvogels van reusachtige grootte, hunne vlerken steeds uitgespreid houdende, aanwaggelen; naderbij gekomen bleken het kameelen te zijn, met een groot op latten uitgespannen netwerk overdekt, en te midden van dat met franjes en andere versierselen opgeschikte netwerk, een klein huisje, naauwelijks groot genoeg om des Scheichs vrouw of dochter te verbergen.

{==345==} {>>pagina-aanduiding<<}

Zoo groot was de verscheidenheid der bestanddeelen van de krioelende menigte, die zich voor het Mosulsche gezelschap opdeed, en te midden van welke het, uren achtereen, moest trachten door te dringen. Vermoeijend en vervelend was het door allen aangegaapt te worden; de vrouwen hielden de paarden staande om de reizigers te bezien, de kinderen liepen schreeuwende de Franken achterna, en de ruiters verzamelden zich langzamerhand rondom hen en bleven in hunne nabijheid. Door dezen vergezeld, kwam men aan de legerplaats van den Scheich, dien het gezelschap een bezoek wilde brengen. Eindelijk was die plek bereikt. De ruiters, hunne paarden en lastdieren, waren vermoeid van den langen rit en de hitte van den dag.
In een dal van weinig breedte waren de zwarte tenten der Sjammars verspreid en zonder orde opgerigt. Vreemd en ongewoon deed het zich voor, witte tenten, bij de Turksche ongeregelde ruiterij in gebruik, onder de zwarte Arabische tenten te zien vermengd. - Eenige Arabieren, die vooruitgereden waren, hadden de komst van aanzienlijke Franken berigt, en ferhan, sofuks zoon, kwam hun te gemoet, vergezeld van een aantal ruiters, om hen te ontvangen, en naar des Opperhoofds tent te geleiden. Men kende die tent aan hare grootte en aan de menigte speren bij den ingang in den grond gestoken, wijl het een gebruik is, de speer, alvorens men ten bezoeke in eene tent gaat, in den grond te stooten.
De Scheich kwam naar buiten om de beide Europeërs te ontvangen, omringd en gevolgd door misschien drie honderd zijner stamgenooten, onder welke de voornaamste opperhoofden. Sofuk-zelf was kort en gezet, meer gelijkende naar een Turk dan naar een Arabier. Een helder oog, dat verstand teekende, met regelmatige en uitdrukvolle wezenstrekken, gaven hem een gunstig voorkomen. Zijne kleeding was als die der hem omringende Arabieren, doch de stof fijner. Eene dikke doek, van roode, gele en blaauwe strepen, met lange, dikke franje, bedekte in losse plooijen, hoofd en schouders. Een band, bestaande afwisselend uit kemelshaar en draden

{==346==} {>>pagina-aanduiding<<}
zijde van velerlei kleur, strekte tot hoofdband, om den doek vast te houden. Een wit hemd, tot op de enkels afhangende, en een mantel, wit en zwart gestreept, voltooiden zijne kleeding.
Zijne Frankische gasten geleidde sofuk naar de plaats van eer in de tent, waar de beide Heeren nederzaten op karpetten, die reeds vrij wat geleden hadden. Zij deden den Arabier bij hen nederzitten. Nadat allen, zoo gasten als Arabieren, gezeten waren, werden de woorden van welkomst, bij de eerste ontmoeting gesproken, herhaald. ‘Vrede zij met u, Bei!’ zeide de Scheich der Sjammars tot den Europeër. ‘Vrede zij met u! Bij mijn hoofd, gij zijt welkom. Mijn huis is uw huis.’ (⋆) - Het antwoord was: ‘Vrede zij met u, sofuk! Dat God u bescherme!’ Zoo ging het rond, met allen, met ieder moest eene welkomstgroet gewisseld worden, hetgeen bijna een half uur duurde. Zoo hadden de vreemdelingen tijd de Arabieren te beschouwen. - Ferhan, des Scheichs zoon, was een jong man, eerder schoon dan anders te noemen, en toch was de uitdrukking van zijn gelaat niet aangenaam of innemend. Zijne kleeding geleek op die van zijn vader, doch zijne lange zwarte haren hingen in gevlochten tressen hem om het hoofd. Fraai en regelmatig waren zijne witte tanden; nu, trouwens, dit was bij de meeste Arabieren het geval. Rondom hem zaten mannen met terugstootend, somber, en bloedgierig uiterlijke; mannen, die hun geheel leven doorgebragt hadden in roof en strijd, welke ieder, die niet tot hunnen stam behoorde, als een natuurlijken vijand beschouwden, en die op de woeste vrijheid, welke zij genoten, den hoogsten prijs stelden, en haar boven alle aardsche schatten verkozen.
Ook de Europesche dame was in de tent te midden der mannen ingeleid, waar zij van allen de scherpe en doorborende blikken had te verduren. Zoodra echter het

{==347==} {>>pagina-aanduiding<<}
verzoek werd gedaan, dat zij bij de vrouwen mogt worden gebragt, werd zij, door twee zwarte slaven, naar de tent gebragt, welke tot des Scheichs harem was ingerigt.
Nadat de pligtplegingen ten einde waren, verkreeg het gesprek eene algemeene wending. Alles echter, wat de betrekkingen tusschen de Arabieren en de Turken betrof, werd zorgvuldig vermeden. Koffij werd aangeboden. Deze was aangezet met welriekende specerijen en kruiden der woestijn, op welker menging sofuk zich niet weinig liet voorstaan. Intusschen waren de tenten van het Mosulsche gezelschap overeind geraakt, en daarheen begaven zich de reizigers, om een weinig rust te nemen en eenig voedsel te gebruiken. - Die maaltijd, hun door den Scheich aangeboden, bestond uit het gewone Arabische voedsel: groote houten schotels met gekookt schapenvleesch, in de boter zwemmende, en houten bakken met zure melk.
In de woestijne had sofuk eene groote rol gespeeld. Aan de boorden van den Tigris en den Euphraat had hij zich gevreesd weten te maken, zóó zelfs, dat hij ‘koning der woestijn’ werd genoemd. Doch zijne zucht tot heerschappij verleidde hem tot menigerlei dubbelzinnige handelingen en tot vele daden van trouweloosheid. Dit mishaagde de meerderheid der Sjammars en vervreemde ze van hem. Hij zocht zich daarentegen in zijn gezag staande te houden door het toelaten der rooverijen van de woeste krijgslieden van zijnen stam. Dit bragt den Scheich in andere moeijelijkheden, die hem noopten de gunst te zoeken van den Pacha van Mosul. In dier voege daalde zijn gezag over de zijnen van dag tot dag, en hij verarmde door veelvuldige geschenken te Mosul en te Konstantinopel weggeworpen. Bij zijne verraderlijke trekken voegde hij ten laatste de belofte aan den Turkschen Gouverneur, om de verschillende zwervende stammen in bedwang te houden, mits hij ondersteund en, in zijn gezag over den geheelen stam der Sjammars, gehandhaafd werd. Vandaar was het, dat de witte tenten van de ongeregelde Turksche ruiterij in de legerplaats van Scheich sofuk de

{==348==} {>>pagina-aanduiding<<}
oogen der reizigers hadden getroffen. - Die zoogenoemde hulp berokkende weldra zijnen geheelen ondergang.
Den volgenden morgen was het nog vroegtijdig, toen de Turksche bevelhebber der Hietas, of ongeregelde benden, een bezoek aan de Franken bragt. Zij hadden hem reeds vroeger te Mosul bij den Pacha ontmoet. Ibrahimaga, was van Georgische, dus van Christen afkomst, was kort van persoon, met regelmatige wezenstrekken, en een scherp, doordringend oog. Zaamgetrokken wenkbraauwen, en een valsche lach, die hem bestendig om den mond speelde, gaven den sleutel van zijn karakter. In zijne kleeding kon hij het toonbeeld genoemd worden van den officier der ruiterij, die op plunder- en strooptogten zich weet te verrijken. Zijn loshangend buis, eng-sluitend vest en wijde lange broek: alles was rijk met goud geborduurd. De shawls, om hoofd en lenden gewonden, waren prachtig en van levendige kleuren, de wapens in zijnen gordel, fraai en kostbaar. Het was bekend, dat zijne hengsten en merriën uitgezocht en schoon waren.
Deze ibrahim-aga, die met zekere nederigheid van zijne eigene daden sprak, was bekend wegens eene stoutmoedigheid, die meermalen tot roekeloosheid was overgeslagen, maar die daaraan paarde eene onverschrokkenheid en tegenwoordigheid van geest, welke hem steeds zegevierend, ook uit de meest gewaagde onderneming, deden terugkeeren. Vandaar, dat hij bij den tegenwoordigen, evenzeer als bij den vorigen Pacha van Mosul in groote gunst stond.
Niet lang was ibrahim-aga vertrokken, of de Sjammar-Scheich kwam de Franken bezoeken. Een groot gedeelte van den dag onderhield hij zich met zijne beide gasten, lag hun zijne zorgen en bekommernissen bloot, als hadde hij van hen raad en hulp gewacht. Hij was diep ontmoedigd, want hij zag zeer wel in, dat hij zich in een hoogst gevaarlijken toestand bevond, en dat zijn gezag over den stam, hetwelk bij de Arabieren slechts in liefde en achting tot den Scheich zijnen grond heeft, dagelijks verminderde. Nog slechts schijnbaar werd hij als hoofd

{==349==} {>>pagina-aanduiding<<}
erkend door die gedeelten van den stam, welke niet in zijne onmiddellijke nabijheid legerden. Van alles gaf hij de schuld aan de Turken, doch gevoelde, dat hij in hunne kluisters geklemd was.
Mevrouw r. had een bezoek aan de dames van den Scheich gebragt. De harem van een Arabischen Scheich in Mesopotamië was nog door geene Europesche vrouw bezocht. Thans was alles door eene belangwekkende, schoone en geestige Francaise met aandacht gadegeslagen. - Sofuk was de echtgenoot van drie vrouwen, welke, ieder op bijzondere wijze, zijne oplettendheden verdienden. Zij waren geheeten amsja en atouja, beide Arabische dames van aanzien, en fevra, eigenlijk eene slavin, die geenszins door schoonheid uitmuntte. De laatste was jong, en ze zou waarschijnlijk in des Scheichs harem slechts weinige weken doorbrengen, dewijl sofuk gewoon was de jongste om de maand te verwisselen en door eene andere te doen vervangen, na de tegenwoordige aan een zijner volgelingen uitgehuwelijkt te hebben.
De hoogste in aanzien en gezag was amsja; zij voerde het huisbestuur; zij besliste, als ware zij de eenige wettige huisvrouw; zelfs mogt atouja, evenmin als fevra, in hare tegenwoordigheid zich nederzetten zonder hare vergunning. Amsja werd alomme, onder de Arabische stammen van Mesopotamië, bezongen van wege hare schoonheid en hare verheven afkomst. Zij was de dochter van den Scheich van een stam, welke zich beroemt tot de hoogste oudheid op te klimmen, en wier vroegere opperhoofden, in de oude overleveringen en liederen, als helden voorkomen. Sofuk had haar met geweld ontvoerd, doch haar steeds met de grootst mogelijke achting behandeld. Hare afkomst en hare schoonheid hadden haar den naam verschaft van ‘Koningin der woestijn.’ Het Arabische hemd, dat zij zoowel droeg als alle Arabische vrouwen, deed genoeg van hare vormen uitkomen, om die geëvenredigd en fraai te kunnen noemen. Ze was lang van gestalte, blank van huid, met regelmatige gelaatstrekken en donkere schitterende oogen. Méér dan eene gewone schoonheid zijnde, was ze in de oogen der Arabieren eene

{==350==} {>>pagina-aanduiding<<}
volmaakte schoonheid, dewijl ze alle de hulpmiddelen der kunst uitputte, om hare schoonheid te verhoogen. Hare lippen waren donkerblaauw gekleurd, eene dergelijke streep vereenigde de beide wenkbraauwen, hare wangen en voorhoofd geteekend met kleine stipjes, hare oogleden ontvingen van houtskool eene donkere kleur; boezem en beenen toonden gedeelten van ingeprikte (getatouëerde) versierselen, bloemen, en slingers, welke over het geheele ligchaam een netwerk vormden. In ieder oor hing een gouden ring, van zoodanige grootte, dat die tot den middel reikte, eene gouden plaat met kunstig snijwerk en vier turkoisen versierde iederen ring. De neus was mede opgesierd met een gouden ring, die, met edele gesteenten bezet, tot aan de kin kwam, en opgeligt moest worden, wanneer de dame iets zoude gebruiken. Om den hals had zij onderscheidene snoeren groote koralen, stukken agaat en dergelijke. Aan armen en beenen droeg zij wijde zilveren ringen, die, als zij ging, tegen elkander slaande, geluid gaven. Wanneer zij buiten de tent zich begaf, sloeg zij, over het blaauwe hemd, een groven gestreepten mantel, en had over het hoofd een gemeenen zwarten doek.
Hare huishouding was te gelijk vorstelijk en zuinig. Het zeer groote zwart-haren tentedoek, ondersteund door twaalf of veertien sterke staken, liet de tent aan de eene zijde geheel open. Als alleen voor de vrouwen bestemd, had de tent geene verdeeling zoo als die van den gewonen Arabier, die in dezelfde tent zijn harem heeft en zijne gasten moet ontvangen. In het midden der tent stonden regt overeind eenige geiteharen zakken, gevuld met rijst, haver, koffij, en andere huishoudelijke zaken, de meesten van boven open. Karpetten en kussens waren over die zakken gespreid; dáárop troonde amsja, en vandaar gaf zij hare bevelen aan een vijftigtal dienstvrouwen, die in de rondte gehurkt zaten, met groote ketels voor zich, het een of ander ontvangende of toebereidende. Dewijl aan de voornaamste vrouw van den Scheich het voorregt behoort, den maaltijd voor haars echtgenoots gasten toe te bereiden, waren er eene me-
{==351==} {>>pagina-aanduiding<<}
nigte vuren in de tent, waarvan de rook grootendeels in de plooijen hangen bleef, en in staat was ook de schitterendste oogen te verduisteren. Naarmate het een of ander benoodigd was, reikte amsja-zelve het uit den zak, had het oog over alles, en alles ging door hare handen. Hier kookte men, dáár bakte men, ginds braadde men, en wat verder karnde men en maakte boter op eene eenvoudige, doch vernuftige wijze door het heen en weder schudden van huiden met melk gevuld.
De koningin van dit tooneel, niet gewoon aan verfijnde of hoog beschaafde uitdrukkingen, meende haar gezag niet beter te kunnen handhaven, dan met hare slavinnen allerlei scheldwoorden naar het hoofd te werpen, te onkiesch om te worden overgenomen. Ze was rijk in uitdrukkingen, aan het Europeesch gehoor vreemd en nieuw. - Te midden van dit alles rolden drie naakte kleine kinderen herom, - de hare, - zwart en begroezeld van vuil, zoodat ze afkeer verwekken moesten.
Ziedaar eene schilderij van den harem des Scheichs van den magtigsten en talrijksten stam der Arabieren van Mesopotamië. - In al dat gewoel, en gesmook, en gekook, bevonden zich de drie echtgenooten van sofuk, om de Europesche dame waardiglijk te ontvangen. Die ontvangst was statig doch eenzelvig. - Om te toonen hoe zeer de dames der woestijn in de levenswijze van Europa waren ingewijd, bood amsja aan hare gast een glas ‘eau sucrée’ aan. Het was deze echter niet mogelijk daarvan iets over hare lippen te brengen, dewijl het voor hare oogen was gereed gemaakt. Een Neger, die er bijzonder smerig uitzag, had de suiker in het water geroerd; bij gebrek aan lepel had hij zulks met zijne vingers gedaan, en die van tijd tot tijd afgelikt.
Denzelfden avond kwam amsja, vergezeld van fevra, het bezoek terugbrengen, nadat sofuk eene stellige belofte had gevorderd, dat geen der heeren van het gezelschap tegenwoordig zou wezen. De Arabische dames waren zeer nieuwsgierig, betastten en bevoelden alles, en vroegen van alles, zonder de minste kieschheid, het waarom

{==352==} {>>pagina-aanduiding<<}
en waartoe. Het was bijkans niet mogelijk hare nieuwsgierigheid te bevredigen.
Het gezelschap, voldaan over het gebragte bezoek aan den Scheich der Sjammars, en uitgerust van de vermoeijenissen, besloot tot de terugreize naar Mosul. Sofuk gaf hun twee zijner vertrouwden als gidsen mede; tevens om zorg te dragen, dat de karavane, waar zij Arabieren, tot zijnen stam behoorende, mogt ontmoeten, steeds zich over eene goede ontvangst zou hebben te verblijden. Inderdaad ontmoetten de reizigers onderscheidene gedeelten van den stam, of met al hunne have trekkende en de afgeweide gronden verlaten hebbende, of wel grasrijke vlakten hebbende ingenomen en aldaar met hun vee gelegerd. Des avonds in de nabijheid van zoodanige legerplaats de tenten opslaande, werd het gezelschap door de Arabieren voorzien van melk, boter en schapen. - Goede wacht was des nachts veelal noodig, alzoo dieven wel eens van de duisternis zochten gebruik te maken, om het een of ander weg te kapen.
Toen de karavane Mosul in het gezigt kreeg, namen de beide gidsen afscheid. Zij werden ieder met een zijden kleed beschonken, dat hun hoogst welkom was. Hun afscheidsgroete was: ‘o Bey! moge God u vrede geven! Bij allah, uwe kameelen zullen onzen stam zoo heilig zijn als behoorden zij ons-zelven! Al zijn ze beladen met goud, ze zullen voorbij onze tenten trekken, en geen Sjammar-Arabier zal een vinger daarnaar uitsteken.’

Een huwelijk onder de golven.

Het geraas der deuren werd niet meer gehoord; het geratel zelfs der rijtuigen hield op. In een rijk gemeubelde zaal, door een aantal half weggebrande waskaarsen verlicht, voor de overblijfselen van een groot haardvuur, zat eene dame van omstreeks dertig jaren en een jonge man, die eenige jaren minder scheen te tellen.

{==353==} {>>pagina-aanduiding<<}

- Er is ééne verwensching, - sprak de dame, - die ik, helaas! te dikwijls in mijn leven heb moeten uiten.
- Ik hoop maar, Mevrouw de Barones! dat zij niet tegen ons, arme onderwijzers, gerigt was.
- Neen, raoul! zij was gerigt tegen hen, die reeds ten twee ure een bal verlaten, en dan door hun opstaan en heengaan het geheele gezelschap medeslepen. Als men tot twee ure op een bal blijft, is het genoegen om 't overschot van den nacht op een bed door te brengen, waarop men niets anders zal doen, dan zich slapeloos rondwentelen, inderdaad niet groot genoeg, om er het voordeel voor op te offeren, van nog twee of drie uren lang in vreugd zijn leven te genieten. Ook ik zal er nu een paar moeten slijten, zonder den slaap te vatten. Verlaat mij dus nog niet. De kinderen zijn vermoeid, en ik heb hun vergund, wat later op te staan; de Gouverneur kan het dus ook. Weet ge mij niet het een of ander te vertellen? - Of, nog beter! Antwoord mij op eene vraag, door de oplettendheid ingegeven, waarmede ge al de dames hebt gadegeslagen, die hier waren. Welke der vrouwen, die ge gezien hebt, was naar uw oordeel de schoonste?
- Moet ik u mederekenen, Mevrouw?
- Niet mederekenen, Mijnheer!
- Nu, dan is het eene vrouw, die ik niet gezien heb.
- Dat is ongerijmd.
- Niet zoo ongerijmd, als het u wel voorkomt. Ik oordeel over de schoonheid niet naar meetkundige evenredigheden van leest en gelaat, maar alleen naar hare uitwerking; en van de niet zeer talrijke aandoeningen van liefde, die ik in mijn leven ondervond, was de hartstogtelijkste, hevigste, meest poëtische, ontegenzeggelijk die, welke mij werd ingeboezemd door eene vrouw, waarvan ik zelfs de uiterste punt harer voeten niet gezien heb.
- Hebt gij de dame in het blaauwe kleed gezien, die ik u aanspoorde ten dans te vragen?
- En wier schoonheid mij reeds vooraf zoo hoog was geroemd?
- Dezelfde.

{==354==} {>>pagina-aanduiding<<}

- Ook die heb ik niet gezien. Toen ik, door de groepen der dansers heen, mij een weg tot haar wilde banen, ging zij, aan de hand van een meer gelukkige, juist naar eene andere zaal.
- Die andere zal wat vlugger zijn geweest.
- En ik heb niets anders gezien, dan de laatste golving van dat blaauwe kleed, waardoor zij mij was aangeduid.
- Welnu, vertel mij dan uwe historie, raoul! Is ze lang?
- Dat kan ik vooruit niet bepalen? Blijft mijn geheugen alleen in het spel, dan zal ze kort zijn, want er komen weinig tusschengevallen of bijomstandigheden in voor; maar wekt zij sluimerende aandoeningen op, dan kan ik voor niets instaan.
- Nu 't is beide goed! Houdt uw verhaal mij bezig, dan zal 't mijn slapeloosheid verzoeten, verveelt 't mij, dan sluimer ik er misschien bij in.
- De Gouverneur is dus in ieder geval zeker van de welwillendheid van zijn auditorium. Dit is een te zeldzaam geval, om er niet van te profiteren. Ik begin dus.
- Schel eerst nog eens, dat men wat meer hout aanlegge.
- Ik zal dat zelf wel doen.
- Als redenaar ontbreekt het u althans niet aan behendigheid. Mijnheer is bang, dat de komst van een knecht, hoe kortstondig ook, misschien de gezindheid van 't auditorium zou kunnen storen, of de aandacht afleiden. Heb ik 't geraden, Mijnheer?
- Dat behoef ik nog niet te erkennen; er blijven mij uitvlugten genoeg over. Ik zou, bij voorbeeld, kunnen zeggen, dat de dienstboden te moê zijn, en mij dus de eer van eene menschlievende bedoeling kunnen toeëigenen.
- Wij hebben te veel verstand, om aan uwe voorwendsels van menschlievendheid geloof te slaan. Begin nu maar.
- Ik was twintig jaren oud.
- Dat dacht ik wel.
- Waarom dat?

{==355==} {>>pagina-aanduiding<<}

- Omdat 't de eenige leeftijd is, waarin men aan onbedachte, romaneske hartstogtelijkheid toegeeft.
- Zeg liever aan ware, edele, reine! Wist het meisje maar, welk een schat van liefde het hart van een twintig-jarigen jongman bevat voor de vrouw, die hij het eerst bemint, begreep zij maar half, voor hoe veel zelfopöfferende afgodische toewijding die liefde vatbaar is; dat zij voor den jongeling, die haar lief heeft, het leven is met al zijn weelde en wellust, de hemel met al zijn ongekende zaligheden; en dat al zijne hartstogten en driften zich in haar als in een brandpunt vereenigen: zijn roem is, door haar bemind te worden; zijn eerzucht, een kus op hare lokken te mogen drukken; zijn hebzucht 't bezit van een paar regelen schrifts van hare hand.
- Uwe uitwijding is geen afdoende sluitrede, heer Gouverneur! primo: dat opöfferende eener eerste liefde, van welke gij een zoo fraai tafereel ophangt, is niet aan alle zielen gemeen; slechts enkele, door de natuur rijkbegaafde gemoederen zijn er vatbaar voor. En denkt ge dan ook niet, dat het voor eene vrouw tamelijk vernederend is, aangebeden te worden om volkomenheden, die alleen in de verbeelding bestaan; niets meer te zijn dan een spiegel, die de glinsterende droombeelden van een mijmerenden minnaar terugkaatst; voor hem te wezen, wat voor de oude Galliërs de boomstammen waren, waaraan zij zoo veel veroverde purperen mantels, adelaars en ringen van Romeinsche ridders ophingen, dat men eindelijk den ruwen stam en de zegeteekenen, die hem dekten, in dezelfde bewondering omving? Geloof mij, het is streelender en ook veiliger voor eene vrouw, bemind te worden zoo als zij is, om hare mindere maar wezenlijke schoonheid en goede hoedanigheden, dan het doek te zijn, dat een dweeper met schitterende kleuren beschildert. Zie maar eens van nabij, hoe nietswaardig meestal de voorwerpen der hevigste hartstogten zijn, en 't zal u overtuigen, dat de vrouw slechts dán wordt aangebeden, als zij niet waardig is bemind te worden.
- Helaas, Mevrouw! de ervaring leert integendeel, dat

{==356==} {>>pagina-aanduiding<<}
voor den mensch niets zoo goed en schoon is, als het onwezenlijke. Begoochelingen vormen den rijksten schat der liefde; en alvorens die te verwerpen, zou men zeker moeten zijn, of hetgeen er voor in de plaats komt, wel meer waar en wezenlijk is; of de vruchten niet zoo wel droombeelden zijn als de bloesems, en of het te wenschen zij, dat een storm de bloesembladen over den grond strooije, opdat de vrucht zich te sneller moge ontwikkelen. - Misschien zelfs zijn ze gééne begoochelingen, die bekoorlijkheden, welke de ziel eens waren minnaars der vrouwe toekent, die hij bemint; zij bezit die werkelijk; de liefde, zoo vermogend op hem, die ze ondervindt, heeft een niet minder sterken invloed op haar, die ze inboezemt, en ziet hij zoo hoog tegen haar op, het is dan, omdat de liefde haar inderdaad grooter en verhevener heeft doen worden.
- Het ontbreekt u zeker nog in lang niet aan stof om te antwoorden; maar ik voor mij zou bang zijn voor eene liefde, die mij op een pedestal verhief, van welken ik niet zou kunnen afklimmen, zonder gevaar van alles te verliezen. Maak dus liever een begin met uwe vertelling.
Raoul begon:
- Reeds eenige maanden bevond ik mij aan de kusten van Bretagne. Als Gouverneur aangesteld bij de twee zoontjes van den laatsten spruit uit een overoud geslacht, dat zijnen oorsprong uit Armorica trekt, was ik dien heer met genoegen naar zijn zomerverblijf gevolgd. Het was een fraai, eenigzins bouwvallig, maar schilderachtig en zoo nabij de zee gelegen huis, dat de vandaar waaijende wind somwijlen een zilten smaak op de lippen bragt. De dag werd geheel aan de studiën mijner kweekelingen en aan wandelingen met hen langs den zee-oever besteed. Des avonds speelde ik met den vader op het schaakbord, onder een glaasje punch.
Op een avond, toen ik iets meer dan gewoonlijk er van gebruikt had, was het mij onmogelijk in slaap te komen, en ik klom af naar den tuin. Terwijl ik er de kalmte en frischheid van den nacht genoot, hoorde ik

{==357==} {>>pagina-aanduiding<<}
eensklaps eene liefelijke vrouwenstem, die op eene eenvoudige, min of meer eentoonige wijs een liedje zong, dat ik van de strandbewoners reeds meermalen had gehoord. Het stukje is meer wonderlijk dan welluidend of poëtisch; zie hier den inhoud:

Meeuwen! gij, blanken! 
Drijven in 't rak 
Ribben noch planken 
Van eenig wrak? 
 
Golvengerimpel! 
Breng wat ge vindt: 
Vlagbaan of wimpel; 
Dek voor ons kind! 
 
Dek voor de moeder; 
't Noorden verbrak, 
Immer verwoeder, 
Venster en dak. 
 
Nat van den regen, 
Heeft ze deez' nacht, 
Kil en verlegen, 
d' Ochtend verwacht. 
 
Gluipend geboefte, 
Dat ons hier bruit, 
Stal mijn behoefte: 
Snaphaan en kruid; 
 
Stal ook het net, mij 
Roepend: ‘Gij stroopt!’ 
Dat mijn annet mij 
Zuur had geknoopt. 
 
Rollende vloeden! 
Lenigt mijn nood! 
Brengt in uw woeden 
Huizing en brood! 

{==358==} {>>pagina-aanduiding<<}

Hout, dat ik bouwe! 
Doek, - dat ik weev'! - 
Opdat mijn trouwe 
Annette herleef! 

Vruchteloos poogde ik te ontdekken, van waar eene stem kwam, die uit den hemel, of, om minder dichterlijk te spreken, uit de toppen der hooge, digt ombladerde boomen, aan den eindmuur van den tuin scheen af te dalen. Eindelijk zag ik een licht door de bladeren schemeren, en bemerkte nu, dat het uit een bovenvenster straalde, van een huis, 't welk buiten aan den muur belendde. Dat huis had twee vrouwen met eenige bedienden tot bewoners. De stem zweeg, en het licht verdween.
Nog een wijl bleef ik in den tuin, als door toovermagt aan de plaats gebonden; eindelijk keerde ik naar mijn vertrek terug. Met moeite sliep ik in, doch des anderendaags dacht ik er niet meer aan.
Tegen den avond echter riep de schemering het venster en de daaruit gehoorde stem in mijn geheugen terug, en naauwelijks was mijne schaakpartij afgespeeld, of ik haastte mij weder naar den tuin. Er was licht aan het venster en de straal er van glinsterde door het bewegend gebladerte als het schijnsel van een dansenden glimvlieg; maar zingen hoorde ik niet weder. Mijn geest verloor zich in allerlei gepeinzen; in mijne verbeelding poogde ik mij de bewoonster van het kleine vertrek voor te stellen. Zij moet jong zijn. Ziedaar alles, wat ik uit het geluid der stem kon afleiden.
Nog eenige dagen verliepen, gedurende welke ik met het voorwerp van mijnen avonddroom mij meer bezig hield dan raadzaam was voor mijne rust.
Op zekeren dag, dat ik met mijne kweekelingen aan het strand wandelde, ging ons een knaap voorbij, die wel eens fruit aan de huizen te koop kwam bieden. Uit verveling riep ik hem, en vroeg vanwaar hij kwam.
- Och, Mijnheer! ik heb lang en vruchteloos rondgeloopen. Jufvrouw pauline zou zoo gaarne bloemen gehad hebben voor het jaarfeest van hare moeder; maar

{==359==} {>>pagina-aanduiding<<}
de noordenwind, die reeds dagen lang waait, heeft alles in de tuinen bedorven.
- En wie is die Jufvrouw pauline?
- Wel uw buurmeisje. o, Eene regt goede jufvrouw, en zoo mooi als de beelden van onze engelen in de kerk. Zij leert mij lezen en schrijven, opdat ik te eeniger tijd nog pastoor zal kunnen worden, en de boodschappen betaalt zij mij toch altijd ruim.
Mijne nieuwsgierigheid was nu te zeer geprikkeld, om op mijne eerste vraag niet nog verscheiden andere te laten volgen. Ik vernam toen velerlei: de twee dames gingen nooit uit; het venster achter de boombladeren was dat van de kamer van Jufvrouw pauline, en als zij des morgens dat vertrekje verlaten had, kwam zij er niet voor des avonds in terug. Vol gedachten vervolgde ik mijne wandeling. Toen ik mijne kweekelingen had te huis gebragt, ging ik naar een vrij ver gelegen tuin, waar altijd bloemen te vinden waren, door de bijzondere zorg van den bezitter om ze tegen de zeewinden te dekken.
Des nachts, toen ik volkomen zeker was, dat ieder sliep, klouterde ik in een der boomen, en bereikte met een kloppend hart het venster; het was toe en daar binnen was alles donker en stil. Nu bond ik een grooten ruiker aan een der vensterhaken, en kwam, hier en daar geschaaid en ontveld, weder beneden.
Ik waagde het niet, in den tuin te gaan, tegen den tijd, dat zij de bloemen moest zien; alleen zag ik in den loop van den dag, dat zij waren weggenomen.
Het duurde niet lang of ik had den kleinen boodschaplooper bij mij gelokt; het was mij een innig genoegen, met iemand te kunnen spreken, die haar gezien en gehoord had. Ik wilde ook iets aan zijn onderwijs toebrengen en begon hem dus les in het rekenen te geven. Kort nadat ik 't had aangevangen, zeide hij:
- Jufvrouw pauline is regt blijde, dat ik leer rekenen; zij heeft mij gezegd, dat ik hare buren wèl dankbaar moet zijn.
Daar ik hieruit merkte, dat hij over mij gesproken had durfde ik niet meer zoo vele vragen doen. Eens

{==360==} {>>pagina-aanduiding<<}
had de kleine louis een blaauw lint, waarmede hij zich opschikte en zeer ingenomen was. Op mijn vragen zeide hij, dat lint van Jufvrouw pauline gekregen te hebben. Ik bood er hem geld voor; doch hij weigerde het af te staan. Uit de kleur van het lint leidde ik af, dat zij blond moest zijn. Al zulke kleinigheden vermeerderden mijne belangstelling.
Kort daarna op een avond stak de wind hevig uit het zuidwesten op, en het was of de dof loeijende zee in hare diepste kolken werd bewogen. Als wentelende sneeuwbergen rolden de golven in de verte, terwijl lange baren op het strand aanstormden, alsof zij het land wilden overstelpen. Welhaast brak een der geweldigste stormen los, die men in lange had beleefd. Den vorigen dag waren vele schuiten ter vischvangst uitgevaren en nog niet weder binnengekomen. Het strand was vol met vrouwen en kinderen, die vruchteloos naar het verschiet met angstige blikken uitzagen. Rondom een christus-beeld bij de kerk lag het vol met biddenden. Eindelijk helderde de lucht aan den gezigteinder op, en op den geelachtigen tint van schemeravondgloed zag men donker de opkomende zeilen van twee terugkeerende vaartuigen afsteken.
Op dat oogenblik trad ik den tuin weder binnen, om te zien, of er licht op de kamer was. Werkelijk was de kamer verlicht, en ik hoorde paulines zoetklinkende stem zeggen:
- Verzuim niet, geneviève! morgen dadelijk te vragen, of er een ongeluk is gebeurd. De storm maakt mij zoo angstig; ik ben gansch niet wel.
Toen werd er eene deur digt getrokken en ik zag, aan het minder sterke schijnsel, dat een der lichten was weggenomen. Spoedig daarop hoorde ik een vurig gebed, en luisterde aandachtig toe, en bad met de biddende mede.
Nu keerde ik naar het strand terug: de schuiten waren nog slechts een paar geweerschoten ver van den oever; maar de branding was zoo vreeselijk, dat de visschers, gelijk aan hunne bewegingen duidelijk was te bemerken, 't gevaar voorzagen en met alle middelen poog-
{==361==} {>>pagina-aanduiding<<}
den af te wenden van tegen de rotsen geworpen en verbrijzeld te worden. Aan strand hield alles den adem in van doodelijken angst.
Daar was 't eensklaps alsof de onafgebroken loeijende wind ophield te bulderen; men hoorde hem niet meer, maar de zee zwol in het verschiet zóó, dat zij den hemel scheen te raken; de ontzettende baar tuimelde over zijn eigen kruin, maar de gevallen watermassa zwol andermaal tot dezelfde hoogte en hief de slingerende vaartuigen met dol geweld ten hemel. Nu klonk uit alle monden, in een zielverscheurende gil, de noodkreet: - zij vergaan! - Wij zagen de schuiten als naar de wolken opgevoerd en terstond daarop geheel uit het gezigt verdwenen.
Deerlijk gehavend zag men ze weder te voorschijn komen. De stortzee had hen geslagen tegen elkander, en op elkander reeds ten halve verbrijzeld. Zoo sleepte de baar hen voort, en smeet hen op de kust, maar nam hen in het terugspoelen weder mede; doch een tweede baar, intusschen opgerezen, wierp hen andermaal op het rotsige strand, waar zij nu geheel verbrijzeld werden. De bemanningen echter, één man en één jongen uitgezonderd, werden gered.
Te midden van dit hartverscheurend tooneel had mij gedurig het denkbeeld aan pauline beheerscht. Ik haakte naar gelegenheid, om met nut mijn leven te wagen, gestreeld door de gedachte dat zij het vernemen zou. Mijne liefde was van die edeler soort, die de ziel verheft, en heldenmoed bijna tot eene behoefte maakt. De gewenschte gelegenheid deed zich niet op, maar de zee bragt het ligchaam van het verongelukte jongske bij ons aan. Elk dacht dat de knaap dood was, doch ik meende nog een teeken van leven te ontwaren, en wendde, zonder tijd te verliezen, de middelen aan, buiten welke de onkunde hem zou hebben laten sterven. Aldus had ik het geluk hem te behouden. De moeder gunde zich den tijd niet, om mij te danken, maar spoedde zich met haar geredden zoon naar huis, en ik keerde terug naar den tuin en schreef op een stukje papier: ‘De storm heeft de twee

{==362==} {>>pagina-aanduiding<<}
schuiten verbrijzeld; maar al het volk, jakob alleen uitgezonderd, is gered.’ - Met dat berigt klauterde ik op nieuw in den boom en hechtte 't daar weder aan een der vensterhaken.
Des anderen daags, toen ik, tegen den avond, in den tuin wandelde, traden eensklaps verscheiden personen er binnen, en snelden naar mij toe, en omhelsden mij, onder allerlei woorden en teekenen van liefde en dankbaarheid: het waren de ouders en bloedverwanten van het kind, dat ik behouden had. Hunne erkentelijkheid roerde mij, en door eene natuurlijke aandrift wendde ik mij onwilleurig naar het kleine venster; daar zag ik nog eenige beweging, als van iemand, die haastig terugtreedt. Pauline had mij dus gezien: mijn hart ging open van blijde verrukking.
Den volgenden middag stond het venster open; ik waagde het in den boom te klimmen en kon nu in de kamer zien, die hoogsteenvoudig was van meubelen. Daar zag ik haar ledekant, den stoel op welken zij bad, het kleed, waarover en de muiltjes, in welke zij ging. Uit alles trok ik gevolgen omtrent bare gedaante en schoonheid; uit de kleinte der muilen vooral en uit die van een paar op de tafel liggende handschoenen. Maar hoe klom mijne vreugde, toen ik aan het venster een tweetal haren gehecht vond; zij had zich die waarschijnlijk den vorigen dag uitgerukt bij 't overhaast terug trekken van haar gelaat.
- En - zeide hier het auditorium - die haren zijn blond en ongemeen fijn.
Raoul hield een oogenblik met spreken op en zag de dame, die hem in de rede viel, met verbazing aan; doch bedenkende, dat in deze woorden niets gelegen was, 't welk niet door bloote onderstelling, gegrond op hetgeen hij reeds gezegd had, kon zijn ingegeven, ging hij voort en zeide, terwijl hij een ring opende:
- Dat tweetal haren is hier; het heeft mij sedert dien tijd geen oogenblik verlaten.
Van den kleinen louis vernam ik, dat pauline hem naar mij had gevraagd. Zij had gezien, hoe de arme

{==363==} {>>pagina-aanduiding<<}
visscherlieden mij hunnen dank bewezen, zij had zich de eenvoudige daad doen verhalen, voor welke mij die dank werd toegebragt, en zij had gezegd:
- De blijdschap dier goede menschen ziende, heb ik mijne tranen niet kunnen weêrhouden.
Kostbare tranen! De helft mijns bloeds wilde ik geven, om den doek te bezitten, waarin ze zijn opgevangen.
- Ik moet weg, - sprak louis, - want Jufvrouw pauline kan mij noodig hebben; zij zal nu wel weder te huis zijn.
- Weder te huis! - riep ik uit; - was zij dan uitgegaan?
In een oogenblik was ik de deur uit, om naar de kerk te vliegen. Louis volgde mij; doch naauwelijks waren wij buiten, of hij wees mij twee dames, die in huis traden.
- Daar zijn ze!
Ik kon niets anders zien, dan een slip van het witte kleed der eene, die 't eerst binnen ging.
- Dat was zij!
Louis ging tot haar, en ik mistroostig weder naar mijne kamer.
Op zekeren avond scheen het licht niet, als naar gewoonte, uit het kamervenster, en des anderen daags vernam ik, dat de moeder van pauline ziek was geworden, zoodat men iemand naar de stad moest zenden, om den dokter te halen. Dadelijk was ik te paard en spoedig daarop bij den geneesheer, dien ik nu mijn paard afstond, terwijl ik-zelf te voet terug ging. - Zoo kwam hij reeds bij de kranke, toen de bode, die hem halen zoude, nog niet de stad had bereikt.
De ziekte duurde lang; maar zelden kreeg pauline verlof, om ook den nacht aan het bed van hare moeder door te brengen, en immer vond zij in hare kamer, wat zij in den loop van den dag voor hare moeder gewenscht had, of wat goed of verkwikkend voor de zieke kon zijn. Ik ondervroeg den arts; hij zeide, dat er geen hoop meer was; dat de zieke nog eenige weken kon voortkwijnen, maar dat pauline hare moeder gewisselijk niet behouden

{==364==} {>>pagina-aanduiding<<}
zou. Bij dat berigt kromp mijn hart; ik gevoelde vooruit reeds al de smart, die het arme meisje zou hebben door te staan; haar verlaten toestand, hare radeloosheid, en, helaas! niets gaf mij het regt, om in die rouw en droefenis, die met elken dag nader kwamen, haar te troosten en te ondersteunen.
Maar terwijl ik eens met den dokter stond te spreken, bleef iemand, die den vader van mijne kweekelingen bezocht had en met eene postchais aan de deur werd gewacht, oplettend staan, en toen de arts weg ging, naderde hij mij en zeide: - Uw dokter is een bekwaam man, maar hij vermoordt deze patiente. Ik heb genoeg gehoord, om u te zeggen, dat eene aderlating haar zal redden.
- o, Mijnheer! - bad ik, met gevouwen handen, - ga dan bij de zieke, en red haar.
- Dat kan niet; ook ik ben dokter, en mag een ambtgenoot niet in zijne eer tasten. Ook kan in een kwartier voor mij eene zaak mislukken, in welke mijn geheele vermogen en dat mijner kinderen betrokken is. Tracht maar te maken, dat uw zieke gelaten wordt, en alles zal wèlgaan.
- Mijnheer! - vroeg ik hem met nadruk, - zijt gij zeker van uwe zaak?
- Ik ben veertig jaar dokter, Mijnheer! - hernam hij, - en nimmer sprak ik met meer zekerheid en vaster overtuiging. - Met deze woorden vertrok hij.
Ik verloor geen tijd, en hechtte aan de vensterhaken een geschrift met de woorden: ‘Eene spoedige aderlating kan uwe moeder redden.’
Drie dagen lang verkeerde ik in pijnlijken angst. Den vierden vreesde ik het verstand te zullen verliezen; want nog altijd zag ik het papier aan het venster gehecht. Nu klom ik in den boom om het weg te nemen; maar hoe ontroerde ik, toen ik bevond, dat het niet meer het mijne was, en hoe zwol mijne borst van verrukking, toen ik 't opende, en er de woorden in las: ‘Weldadige Sylph of genius, ik dank u voor de redding van mijne moeder!’ - Zij-zelve had die woorden geschreven. Hare

{==365==} {>>pagina-aanduiding<<}
moeder was behouden en zij had niet kunnen besluiten, mij geen enkel blijk te geven van hare blijdschap en erkentelijkheid. Helaas! Kort daarna moest ik eene reize doen, en toen ik, na acht dagen, wederkwam, hadden moeder en dochter het land verlaten. Ik stond als verplet. Niemand wist waarheen zij zich begeven hadden; al wat men mij zeggen kon was dit: zij zouden niet terugkomen. Weldra verliet ook ik nu het oord, dat mij ondragelijk was, en na twee jaren reizens, die mijne smart leenigden, maar eene diepe zwaarmoedigheid niet konden overwinnen, werd ik in uw huis ontvangen, Mevrouw de Barones! waar ik sedert gebleven ben.
- Mijn waarde Heer raoul! - sprak hierop de dame, zijne eenigste toehoorderesse, gelijk men weet, - gij zijt mij den grootsten dank ter wereld schuldig. Nooit is een auditorium geduldiger en welwillender geweest: ik heb met gelatenheid uw verhaal aangehoord, en evenwel was de geschiedenis mij reeds vroeger bekend.
Met verbazing zag raoul haar aan.
- Ik zal er u zelfs een vervolg op geven: pauline is in het huwelijk getreden, en na een jaar getrouwd te zijn geweest, weduwe geworden.
- o, Mevrouw! uwe scherts is wreed.
- Ik scherts volstrekt niet. Van haar-zelve weet ik uwe geschiedenis en de hare; en op het oogenblik, dat ik u toespreek, is zij op weg om zich weder bij hare moeder te vervoegen, die op nieuw dat huis met het kleine venster bewoont.
- Gij kent haar dan, Mevrouw?!
- Die dame, van welke gij niets dan het blaauwe kleed gezien hebt......
- Welnu!
- Is pauline.
- En zij is vertrokken?
- Zij is vertrokken.
- Naar Bretagne?
- Naar Bretagne. Hadt ge mijn raad gevolgd, en u aan haar doen voorstellen, zij zou u gewisselijk herkend hebben.

{==366==} {>>pagina-aanduiding<<}

- Wist gij, dierbare Mevrouw! dat ik in hare geschiedenis betrokken was?
- Volstrekt niet.
Des anderen daags was raoul reeds op weg. Nimmer had, naar zijne meening, een rijtuig zoo langzaam gereden. - Terwijl hij nu reist, de postillons beknort, zijne mede-reizigers aandrijft en over de minste vertraging in drift geraakt, moeten wij zien, wat er gebeurd is op de plaats, waar hij zich henen spoedt.
Ieder bijna, die zijne lotgevallen overziet, zal moeten erkennen, dat hij 't geluk, aan hem te beurt gevallen, nimmer ontmoet heeft dan achter een berg van hinderpalen, en tevens, dat, indien zijn eigen pogen om gelukkig te worden ware geslaagd, hij schier altijd de ongelukkigste der menschen zou zijn geworden. Ook, wanneer ik een man rennend zie voortijlen, zeg ik altijd: tien tegen een: die man gaat een ongeluk te gemoet. Raoul nu reisde zeer snel.
Sinds den vorigen dag was pauline bij hare moeder. Niet zonder aandoening had zij haar kamertje wedergezien; evenzoo haren kweekeling louis. Deze was nu een jongeling geworden; hij nam de school der plaats waar, en was tot opvolger van den bedaagden schoolmeester bestemd. Ook hij achtte zich gelukkig, pauline nog eenmaal te zien. Aan haar vooral was hij het ambt verschuldigd, dat hij bekleedde, en den eerbied, dien de boeren hem bewezen.
Daags na hare aankomst bezocht hem pauline. Het weder was het schoonste dat men zich verbeelden kan, de lucht helder en wolkenloos, de zee donkerblaauw en als doorschijnend. Nu en dan slechts rimpelde een togtje uit het oosten hare spiegelgladde oppervlakte. De vogels zweefden hoog in de lucht, waar zij slechts als beweegbare punten zich vertoonden.
Louis noodigde de twee dames tot een watertogtje; het heerlijke weder bewoog haar, den voorslag aan te nemen.
Hoe genoeglijk is niet een spelevaart op het water! Hoe verfrischt en verkwikt ons de zeelucht! Hoe vrij gevoelt zich de geest, ontdaan van alle zorgen, die men

{==367==} {>>pagina-aanduiding<<}
aan wal gelaten heeft! Hoe strelend ruischt het water, dat zachtkens opspat voor de boeg en langs de boorden kabbelt! In wat zoete mijmeringen verliest zich dan niet de verbeelding!
Onbekommerd gaf pauline zich aan al het bekoorlijke van haar zeetogtjen over. In haar snelbewogen leven, waarin zoo vele gebeurtenissen binnen den kring van weinig jaren waren voorbijgevlogen, had zij raoul bijna vergeten. Doch bij de indrukken, die op dit oogenblik haar gemoed aandeden, had zij er behoefte aan, haar gevoel aan eenige herinnering, aan eenige hoop te verbinden. En toen zij haar huis, hare kamer, haar venster had wedergezien, dacht zij ook aan den genius of sylf, die zoo gedienstig op haren wil, zoo voorkomend voor hare wenschen geweest was. Maar louis, hoe goed een schoolmeester hij ook ware, of misschien juist daarom, was een zeer gebrekkig en onervaren schipper. Een verkeerde handgreep deed de ligte boot zoodanig hellen, dat pauline en hare moeder hevig verschrikten. Onberaden wierpen zij zich beide naar het andere boord, en de schuit, aan dien kant plotseling overladen, kantelde om.
Een geweldig hulpgeschreeuw weergalmde langs den oever. Op dat oogenblik kwam langs het strand een man aanrijden; hij gaf zijn paard de sporen, en was weldra op de plaats van het ongeluk.
- Wat is het?! Wat gebeurt er?!
- o, Zie dáár het witte kleed! Dáár dobbert het nog!
In een oogenblik is hij te water. De zee, gelijk wij gezegd hebben, was stil, blaauw en helder; de prachtig ondergaande zon kleurde het water met hare vurige tinten van purper en goud. De moedige vreemdeling bereikte het witte kleed; maar in haren doodsangst greep ook nog eene andere vrouw hem aan en omklemde hem met hare armen. Geen ervaren zwemmer zijnde, werd hij weggesleept, en beide verdwenen in de diepte. Den volgenden dag wierp de vloed de lijken van paulines moeder en van louis op het oeverzand. Twee andere lijken volgden, borst aan borst, hunne armen digt om elkander gesloten en met trekken, in wier uitdrukking nog wanhopige inspanning te lezen stond. - Dat waren de lijken van raoul en pauline. - Zijn huwelijk met de geliefde, die hij op de aarde nimmer had aanschouwd, was onder de golven voltrokken.


{==368==} {>>pagina-aanduiding<<}

Spreuken.

Wie u veel komt vertellen, draagt ook veel uit uw huis.

De verwijten, die men zich-zelven doet, zijn de eenigsten die vruchten dragen.

Als men doet, wat men ongaarne doet; doet men doorgaans het beste.

Wie een ongelijk bekent, is op den weg om wijzer en beter te worden.

In huishouden en uithouden liggen aanzien en rijkdom.

't Geduld is eene zwakheid, die groote kracht vordert.

Doe spoedig af wat géén haast heeft, om tijd te winnen voor 't geen haast heeft!

De gedachte aan den dood doe een goed werk niet uitstellen; want elk goed werk is voor nablijvenden winst.

Vijanden en vleijers zijn beiden nuttig; want de vijand noemt de gebreken, die we hebben, en de vleijer de goede hoedanigheden, die we nog missen.

Wie alles weg geeft is van daag een wijze; maar als hij morgen iets aan anderen vraagt, is hij overmorgen een gek.

Wat gij wilt dat u geschiede, doe 't aan anderen! - Wat gij wilt, dat anderen aan zich doen, doe 't aan u-zelven!





{==369==} {>>pagina-aanduiding<<}

Mengelwerk.

Over den geest der beschaving bij de oude Romeinen.

Door Dr. A. Hirschig, Cz.

Velen uwer lazen ongetwijfeld met mij den in menig opzigt voortreffelijken historischen roman van den beroemden bulwer: de laatste dagen van Pompeji. Niet weinig is hier op historische waarheid gegrond. Immers de geschiedenis meldt ons, dat, te midden van de feestvreugde, het schrikkelijk onheil plaats greep, toen burgers en vreemdelingen, in grooten getale dáár verzameld, zich, zoo als bij de volksfeesten der ouden, vaak aan groote, aan uitbundige vreugde hadden overgegeven. Nogtans meen ik, dat bulwer in de zwarte teekening van de zeden der bewoners van Pompeji de waarheid te kort heeft gedaan; hetzij dan om de goddelijke Voorzienigheid te regtvaardigen, die toch wel geene regtvaardiging zal behoeven; hetzij om het contrast met enkele goede karakters te sterker te maken: Hij heeft niet de zeden van Romeinen geschetst, maar veeleer die van wufte Franschen; zoo als men ze, helaas! in onze eeuw, uit hunne zeden, hunne feesten, wat zeg ik? hunne letterkundige voortbrengselen leert kennen. Ik erken: de Romeinen van dien tijd waren niet meer die van de eeuw van cincinnatus; het was een mengsel geworden van alle natiën, en de verderfelijke geheimenissen van isis, en de menigte van Grieksche zwervers, die alleen de weelde der beschaving hadden overgehouden, hadden het zedebederf ontzaggelijk vergroot: nogtans was vooral in de kleinere steden veel van den echt Romeinschen geest, volgens het getuigenis zelfs van inwoners der hoofdstad,

{==370==} {>>pagina-aanduiding<<}
overgebleven, en dat ook dit te Pompeji het geval geweest zij, is te minder twijfelachtig, om de schoone ligging van dat plaatsje; men weet, dat derwaarts vele deftige mannen, die Rome schuwden, ter stille wijkplaats henen togen. De wijsgeer seneca bezocht, onder anderen, korte jaren vóór het groote ongeval, bij herhaling deze stad, en hij spreekt van dezelve op een toon, die alles behalve verachting ademt. Stelt men hier tegen, hoe menigmaal hij de zeden van zijn tijd gispt en Rome nimmer ontziet; dan, dunkt mij, mag men veilig hieruit besluiten, dat het daar zoo slecht met den zedelijken toestand niet moet gesteld geweest zijn. Ik heb uw Pompeji bezocht, schreef hij, hoogstens tien of twaalf jaren vóór de bedelving, aan zijn vriend lucilius, een man, dien hij, als een hartelijken minnaar en beoefenaar der deugd, altoos en overal meest huldigt. Men maakt hier niet ten onregte uit op, dat genoemde lucilius te Pompeji geboren zij: dat hij innig aan hetzelve verkleefd was, mag hier ten minste zeker uit blijken. En welke geheel àndere gedichten heeft genoemde dichter zijnen vrienden en bekenden aldaar te lezen en te zingen gegeven, dan de laffe, zedelooze straatdeunen, die de Engelsche Romanschrijver de inwoners van Pompeji in den mond legt! Hoe veel schooner en nuttiger voor zijne lezers had hij eenige van deze, die de Kerkvaders zich niet schaamden, en die onze Christelijke eeuw ten roem der deugd mogt aanheffen, in zijn verdicht verhaal kunnen inlasschen; doch dit strookt niet met den smaak der romanschrijvers van onze dagen. Wat voor driften zouden die zedelijk schoone verzen kunnen gaande maken? Hoe zouden zij den wellust prikkelen, de verbeelding ontgloeijen, de lezers begoochelen? Men zou er bij in slaap geraken en vergeten, dat men in
de heidensche wereld verkeerde, waar men al wat woest en wuft en wellustig is, immers volöp in zijne verbeelding moet genieten.
Ik heb mij voorgenomen, Toehoorders! om, naar aanleiding van dit een en ander, u, in eenige voorvallen uit de geschiedenis der Romeinen, uit hunne plegtigheden en gebruiken, eene korte schets, in louter voorbeelden

{==371==} {>>pagina-aanduiding<<}
vervat, te leveren van het Romeinsche volkskarakter, van het zedelijk gevoel en den smaak, niet van Romeinsche geleerden en uitstekende mannen, maar van het volk. Ik zal mij niet aan een bepaald tijdvak binden, maar de in de geschiedenis verstrooide bewijzen van hetgeen ik u wensch kenbaar te maken, zoo als mijn geheugen mij die zal aanbieden, u kortelijk voordragen. Mogt het mij gebeuren, den verkeerden indruk, dien het lezen van bulwers roman, bij velen uwer, ten opzigte des Romeinschen volkskarakters, heeft nagelaten, hierdoor weg te nemen, dan zal ik mijne moeite rijkelijk beloond achten.
Zien wij vooreerst op den Romeinschen Staat in het algemeen, bezwaarlijk zal men onder de nieuwere volkeren een kunnen opnoemen, dat, bij meerdere gelegenheid om zich te doen gelden en dien te schokken, meer bezadigdheid en zelfverloochening aan den dag legde. Zoo lang Rome eene vrije Republiek was, had er geene zamenzwering plaats, gevaarlijker en talrijker dan die van catilina, en nogtans mogt cicero zich beroemen, dezelve te hebben kunnen stillen, zonder dat een zwaard was uit de schede getrokken. De kracht der wèlgezinden was zoo groot, dat hij zich veilig op haar dorst te verlaten, en de invloed zijner welsprekendheid genoegzaam, om de hoofden der opstandelingen beschaamd te doen afdeinzen.
Een schrikkelijke tijd voor het Gemeenebest was het, toen clodius en milo om strijd het volk aanhitsten, en elk zijn aanhang tot schandelijke daden trachtte te bewegen. Langer dan iemand had durven verwachten, behield het zijne bezadigdheid en beschaamde zijne oproerige geleiders, en toen het bij de vermoording en begrafenis van clodius in woede ontstoken raakte, behield het nogtans zoo veel eerbied voor wet en regt, dat milo zijn huis en leven door een kleinen stoet van raadsheeren, ridders en andere vrienden, voor allen aanval mogt vrijwaren.
Wilde, in vroegere dagen, een gracchus het aloude staatsgebouw aanranden. Al waren het wetten en instellingen, die hij wilde doordrijven, welke de overmagt

{==372==} {>>pagina-aanduiding<<}
van het volk over de edelen, waarom zoo veel jaren en bij herhaling zoo hevig gekampt was tusschen de beide partijen, eindelijk moesten vestigen; nu wapende zich het volk, nu trok het eensgezind rondom het Kapitool, en overwon, uit eerbied voor zijn godsdienst en wetten, de prikkels des eigenbelangs en zijne herhaalde malen getergde en verguisde eigenliefde. Niet om gracchus bij te staan; neen, om de wetten tegen hun vermeend belang, om de edelen tegen de woede der kwalijkgezinden te beschermen.
Moet het niet strekken tot beschaming van onze dagen, als ons de geschiedenis deze tafereelen vóórlegt? Welk een klein voorval is in staat de gemoederen, althans in naburige landen, aan het gisten te brengen! In één oogenblik is het volk in woede en slaat acht op godsdienst noch vaderland. Door een ijdele klank voor vrijheid laat men zich in woede brengen, en is ijlings gereed alle maatschappelijke banden te verbreken. Welke sterke garnizoenen, hoe vele millioenen voor de geheime policie worden er vereischt, om de rust, die er nog heerscht, te bewaren! Te Rome was niets van dit alles, geen garnizoen, geene geheime noch openbare policie, zelfs geene gewapende nachtwachten bestonden er geregeld vóór den tijd van augustus, en wanneer er die toen waren, ze waren zoo gering in aantal, slechts van zes honderd, dat zij geen oogenblik in staat zouden zijn geweest, de onrust van eene zoo kolossale bevolking in toom te houden. Doch ook was dit niet hunne bestemming; veeleer moeten zij met onze brandwachten vergeleken worden. Wel is waar werden jaarlijks de zoogenaamde stads legioenen benoemd, maar nimmer opgeroepen. Wel gewaagt livius, dat in het 566 jaar der stad 's nachts wachten tegen de toen zich indringende zedebedervende bacchus-feesten werden verordend; doch hiervan gewaagt hij dan ook als iets zeer bijzonders. Eerst na den tweeden Punischen oorlog, toen Rome zoo van nabij bedreigd was, hield men 's nachts de wacht aan de poorten en deden de overheidspersonen van minderen rang de ronde. Nog zelfs cicero riep catilina toe: aan de poort staat geen wachter, vrij moogt gij uitgaan!

{==373==} {>>pagina-aanduiding<<}
En geen wonder, Toehoorders! dat, waar de vaderlandsliefde zoo sterk en het belang des vaderlands zoo wèl begrepen was, als bij de Romeinen, de overheid de gewapende magt zoo zeldzaam behoefde. Op den wenk der overheid wapende de goede wil dadelijk de burgerij, en wel juist zoo velen als de Consuls verordenden. Rees de nood hooger, dan kreeg de opperste Consul verlof om een geregeld Corps uit den boezem der gemeente daar te stellen, en de niet gekozenen zagen de zaak zonder morren rustig aan. Uiterst zeldzaam werd het der gansche burgerij toegestaan, krijgskleederen aan te trekken; doch ook dán hield orde en overeenstemming den Staat onberoerd.
En dit leidt mij tot ons tweede punt, waarin ik met u de bewijzen van het rigtig oordeel, de bezadigdheid, en wèlbegrepene vaderlandsliefde des Romeinschen gemeens, in hun gedrag jegens hunne overheden, in eenige bijzonderheden wensch te beschouwen.
Groot was de magt des volks in de vrije Republiek, en zoo ergens, hadden te Rome de jonge edelen en voornamen eene zware taak, om zich van eene goede zijde bekend te maken aan het volk. Op hun zestiende, of zeventiende jaar, in plegtstatigen optogt, omstuwd van aanverwanten en vrienden, naar de groote vergaderplaats gevoerd, en aan het volk voorgesteld zijnde, legden zij voor het oog des Praetors plegtig den kindertabbaard af en ontvingen uit zijne handen den helder witten mannelijken toga. Hier stond de prachtige raadzaal, dáár de volksleerstoel, ginds de regtszaal en de tempels der goden hun voor oogen, en in het midden de vergaderde menigte, die in de toekomst hun hoogste regter zoude zijn, en met duizend oogen toezien, in hoe verre zij wet en regt en godsdienst, die zij nu als bezworen, handhaafden of verkortten. Na eene toespraak en opwekking van den overheidspersoon, na de openbare gebeden der ouders, hingen zij, onder de toejuiching des volks, dien tabbaard om, dat eenig maar veelzeggend teeken des Romeinschen burgerregts. - Na dezen feestdag, zoo geschikt om het volk zijne magt te herinneren, verkeerde de jongeling

{==374==} {>>pagina-aanduiding<<}
vervolgens een jaar lang onder de oogen des gemeens. Gedurende dit jaar mogt hij Rome niet verlaten. Het volk sloeg hem in al zijne gangen gade, was tegenwoordig bij zijne oefeningen, werd deelgenoot van zijne gesprekken, en van des volks oordeel over hem hing zijn toekomend lot volkomen af. Stelt u nu voor: een gemeen zoo als bulwer u schetst; een gemeen zoo als, ik zal niet van ons vaderland spreken, maar de naburige landen thans nog opleveren. Ik vraag u: hoe moet dit zich noodwendig tegen overheden, zoo afhankelijk van het volk, gedragen? Hoe zal het eerbied betoonen jegens hen, die het zelf heeft opgekweekt, die een jaar lang hunne algemeene voedsterzonen geweest zijn? Hoe konden de edele en beschaafde jongelingen het onder zulk een dollen hoop van lediggaand volk uithouden? - Toehoorders! de geschiedenis levert ons zoo vele bewijzen op, hoe nuttig voor de aanstaande overheden dat proefjaar was, en welk een eerbied het volk zijnen overheden toedroeg, dat wij, buiten alle andere bewijzen, hieruit alleen ons zouden moeten gedrongen gevoelen tot een beter oordeel over het volkskarakter der Romeinen. Hoort slechts enkele.
Macrobius verhaalt ons van scipio aemilianus, toen hij eens den bloedverwant van een Candidaat in uitbundige vreugde dansende ontmoette, dat hij den jongeling dadelijk met bestraffing dus aansprak: ‘Jongeling! kunt gij gedurende den tijd der hoop en der bespieding des volks u niet in zoo verre bezitten, dat gij zulke, anders schuldelooze, nu echter voor de uwen zeer nadeelige uitbundigheden nalaat?’ - Zoo eischte dan het volk van de Candidaten alléén niet, maar zelfs van hunne bloedverwanten zedigheid en ingetogenheid. Ook cicero beschrijft, in zijne redevoering voor coelius - dat jaar als een echt proefjaar van een zedig en ingetogen leven, waarin niet alleen op bekwaamheid, maar op deugd, op een goed bestier van huiselijke zaken, en wat dies meer zij, gezien werd. Waarlijk, indien wij hier tegenoverstellen, hoe een jugurtha Rome reeds te koop vond, als die de edelen omkocht; wij mogen het er vrij voor houden, dat het

{==375==} {>>pagina-aanduiding<<}
Romeinsche gemeen eerst laat door de ondeugd zijner voornamen is verleid geworden, en dat de overblijfselen van zijne aloude vroomheid nog lang in wezen zijn gebleven. Hoort een ander voorbeeld!
Zekere philippus had, naar 's lands gebruik, het volk, toen hij opzigter der gebouwen was geworden, geene spelen gegeven. Het volk, gewoon, om van hen, die dit ambt bekleedden, veel te genieten, was toornig, en een en andermaal moest hij de wrange vruchten zijner karigheid plukken. Doch het was overigens een man van groote verdiensten. Zullen deze nu om dien enkelen misslag miskend blijven? Wat let het volk op ware verdiensten in tegenoverstelling met de milde giften des rijken? Waar worden zij niet, ten minste bij den grooten hoop, in het duister gedoemd, als het goud hun tegenblinkt! - Zoo was het te Rome in overoude tijden niet, mijne Hoorders! Schoon geen mensch voordeel van hem had, philippus werd om zijne verdiensten gehuldigd, en hij mogt zich, volgens getuigenis van cicero, later beroemen, dat hij alle eereposten te Rome had bekleed, zonder ooit het volk te believen. Wat zal ik u nog dergelijk voorval van scipio nasica vermelden. Door ontijdige scherts had hij het volk beleedigd, - eenmaal moest hij er voor boeten, maar straks daarop werd zijne uitstekende deugd gehuldigd en ten toppunt der eer gevoerd.
Manlius torquatus was door de eerste Centurie, die uit jonge Romeinen bestond, tot Consul verkozen. De man achtte, in den hagchelijken kamp tegen hannibal, dien last te zwaar voor zijne schouders. Zij moesten een ander kiezen. Maar nu komt het in hen op: zijn wij allen, jong van jaren, in staat, om eene goede keuze te doen? En ijlings begeeft zich de geheele Centurie naar de oudere burgers, om hunnen raad in te winnen, en deze zelfkennis heeft het gelukkig gevolg, dat men marcellus en fabius kiest, aan welker schrander beleid Rome haar verder aanzijn te danken had. Al ware er, voegt livius met regt bij dit verhaal, al ware er een Republiek van wijsgeeren, zoo kon echter onmogelijk de adel meer matiging in zijne heerschzucht en het volk

{==376==} {>>pagina-aanduiding<<}
betere zeden toonen. Jong te zijn, geregtigd te zijn om van zijne uitspraak de beslissing van een gewigtig vraagstuk te doen afhangen, en den ouden om raad te vragen, dit, waarlijk, is iets, dat men zelden een zoon zijn vader zal zien doen. Vergelijk hiermede de heerschzucht van lagere en hoogere beambteu in onze dagen, de ijdele verbeelding van ons volk zelfs. Wie acht zich niet geregtigd, om over verdiensten, over geleerdheid het oordeel te vellen? Hoort men het niet dagelijks, dat de aanbeveling van bejaarden en bekwamen hun, die in deze of gene betrekking wenschen te komen, soms meer nadeel dan voordeel doet! - Welk een schoon voorbeeld van het vertrouwen daarentegen, zelfs op de jeugdige deugd, levert het voorbeeld van scipio de Africaan op. Angst en moedeloosheid hebben de gemoederen bevangen. Niemand durft meer tegen de woeste Celtiberiërs de wapenen te voeren. De raad verkeert in de grootste verlegenheid. Daar doet zich een jongeling op en biedt zich tot elke betrekking in den krijg aan. Als een elektrieke schok treft het de gemoederen des volks. Zulk eene deugd durven, willen allen volgen, en ijlings laten zich duizenden tot den krijg opteekenen.
Meent echter niet, Toehoorders! dat de Romeinen zich alles van hunne overheden lieten welgevallen. Verre vandaar! wanneer een laaghartige postumius schadevergoeding eischt, die hem niet toekomt, dan mag dit de Senaat door de vingeren zien: het volk eischt zijn regt, en rust niet, voordat het misdrijf is gestraft. Als een sylla in triumf Rome binnentrekt, dan mag de Senaat, hoezeer verontwaardigd over de wreedheid des monsters, uit vrees die verontwaardiging verbergen; het volk, hoezeer hij het vleit, verzet zich krachtdadig tegen hem, en kiest, in plaats van nonius en servius, zijne gunstelingen, anderen, ten spijt des onderdrukkers. De ware verdiensten van een cicero mogen door den nijd veler edelen miskend worden - men mogt, toen hij zijn Consulaat nederlegde, hem beletten dit met eene openbare redevoering te doen: hij mag alleen den gewonen eed afleggen. Cicero zweert, dat hij het vaderland heeft be-
{==377==} {>>pagina-aanduiding<<}
houden en Romes grootheid gehandhaafd. En ziet, dadelijk herhaalt het gansche volk dien eed en zweert, in spijt van zijne benijders, dat deze eed des Consuls een getuigenis is der waarheid. Een hortensius heeft een slecht Consul voor de vierschaar verdedigt: het gelukt hem. De beschuldigde booswicht wordt vrijgesproken, en het volk maakt geene inbreuk op de vrijheid der regters. Den volgenden dag komt de redenaar, vol zelfgevoel wegens zijne behaalde overwinning, in den schouwburg. Doch ijlings dringt hem, van den kant des gemeens, een afkeurend gemor in de ooren; het wordt al heviger en heviger. Nooit heeft hortensius de afkeuring des volks zoo levendig ondervonden. Schaamte bedekte zijn aangezigt. En van dien oogenblik af achtte hij zijne overwinning een schandmerk. - Wij vragen u nogmaals: handelt een ruw, onnadenkend, wellustig
volk aldus? Zou men het van eenig volk ter wereld beter kunnen verlangen? Ik erken, ten tijde der noodlottige uitbarsting van den Vesuvius was het niet meer zoo met de Romeinen gesteld. Doch van de overblijfselen dezer aloude deugd levert ook, in min-verwijderde tijden, de geschiedenis bewijzen op. Of behield het volk, onder den oppermagtigen augustus, zich niet het regt voor, om een maecenas en virgilius met gelijke eerbewijzing als den monarch-zelf in den schouwburg te ontvangen! Moest niet augustus de scherts zelfs zijner geringste onderdanen meermalen goedschiks verdragen, en dikwijls als getuige of als aanklager met zijne onderdanen voor het geregt verschijnen?
Maar, zegt welligt iemand uwer, kan men uit enkele openbare daden over de zedelijke gesteldheid des volks oordeelen? Indien ik u, Toehoorders! de eenvoudige leefwijze des Romeinschen volks ging beschrijven; waarlijk gij zoudt verbaasd staan. Doch waarvan anders, dan van een wèlingerigt leven kunnen zulke vruchten, als wij u voorhielden, voortspruiten? Als het volk in massa zich zoo verstandig en bezadigt gedraagt, wat zal het niet doen moeten in zijne afzondering. Hoe menig volk, dat zich anders wèl gedraagt, loopt bij groote staatsaange-
{==378==} {>>pagina-aanduiding<<}
legenheden nogtans gevaar uit te spatten! Behalve dit, kan men zeker uit de openbare aangelegenheden van geen ander volk veiliger tot zijn zedelijken toestand besluiten, dan van het Romeinsche; dat kan gezegd worden in het openbaar op het Forum te leven. Ook was het tot mijn doel geenszins strekkende, u het Romeinsche gemeen in zijn bekrompen huiselijken kring te schetsen. Immers de Engelsche Romanschrijver stelt het voor in zijn openbaar leven en op een der grootste nationale feesten. - Het zal dus het doelmatigst zijn, u thans in de derde plaats het gedrag des volks in eenige kenmerkende bijzonderheden uit de geschiedenis, op de volksfeesten-zelven, voor te stellen, ten einde u geheel te overtuigen, dat bulwers schilderij van de zedeloosheid des Romeinschen volks te sterk gekleurd is.
Het gebeurde toevallig, dat de rijke en prachtige curio, en de wijze en ingetogen cato, de laatste voor zijn vriend favonius, te gelijk aan het volk een feest gaven. Curio had de schouwplaats prachtig opgesierd, alles blonk van goud en purper, en op het ruime tooneel waren eene menigte van gouden kroonen, schoone kleederen en geld ten toon gesteld, 't welk hij bestemd had om op dien dag aan het volk te vereeren. Bij cato daarentegen ademde alles de eenvoudigheid der eerste eeuwen van de Romeinsche vrijheid. Voor kroonen lagen daar, takkebossen, voor geld, vijgen, voor prachtige kleederen, eenvoudige onderkleederen ten toon. Zoo brak de dag van het feest aan. Curio waant, dat cato met zijn schrale winkel beschaamd alleen zal staan, en het volk zich om hem verzamelen. En waarlijk ieder, die catoos wijsheid wil huldigen, verzaakt veel dat begeerlijk is. Doch het viel geheel anders uit, dan curio verwacht had. Uit eerbied voor de voorvaderlijke eenvoudigheid en de wijsheid van cato stroomt het volk eenstemmig tot zijne schouwplaats en juicht cato toe; totdat de anders zoo gestrenge en ernstige wijsgeer zijne vrolijkheid bot viert en vriendelijk en gemeenzaam wordt, als omstuwd zijnde van een stoet van ware wijzen.
Verwondert u dit, Toehoorders! Het was hetzelfde

{==379==} {>>pagina-aanduiding<<}
volk, dat, ten tijde van scipio nasica, toen de Censoren bereids begonnen hadden de grondslagen van den eersten schouwburg te Rome te leggen, zoodra het vernam tot welk einde dit gebouw dienen zoude, beval den opbouw te staken en wat reeds gebouwd was weder af te breken. Met regtmatigen trots op zijne voorvaderen zegt livius van dat voorval: de ernstige en gestrenge zeden der toenmalige Romeinen en hun Consul scipio kantten zich aan tegen deze onderneming.
Tot aan het Consulaat van scipio de Africaan en f. longus had de Senaat bij de openbare spelen geene afgezonderde plaats. De geringste mogt zich veilig naast den raadsheer plaatsen, en nogtans was er geen voorbeeld van, dat iemand uit het volk, door brooddronkenheid, bij de feestvreugde, de betamelijkheid in zoo verre had vergeten, dat hij zich plaatste vóór een der raadsheeren. Uit eigene beweging liet men hun de eerste plaatse over. Doch naderhand, toen men deze plaats voor zich begon te eischen, drong het volk zich vooraan en liet de raadsheeren naauwelijks tot hunne gevorderde eereplaats door.
Ik erken: de feestvreugde der Romeinen werd van jaar tot jaar luidruchtiger, naarmate de groote rijkdom de feesten prachtiger maakte en de edelen het er op toelegden het volk te verslaven. Nogtans bleef ook toen het verleide volk de bewijzen opleveren van zijne vroegere ingetogenheid en deugd.
Het luidruchtigste, en ik mag wel zeggen het wellustigste der Romeinsche feesten was dat, aan de eer van flora gewijd. Bij de aannadering der lieve lente begaf het volk zich in grooten getale buiten de stad, bouwde zich aan de bekoorlijke boorden van den Tiber loofhutten met bloemenkransen behangen, en leefde daarin gedurende eenige dagen in landelijk genot, doch, helaas! ook in weelde en overdaad. Vervolgens had men ook in de stad schouwspelen, en op dezelve werden, op den wenk des volks, dikwijls de eerbaarheid kwetsende tooneelen vertoond; iets, dat ook, bij volksfeesten, onzen schouwburgen niet geheel vreemd is. Het gebeurde, bij gelegenheid dat het volk in den schouwburg vergaderd

{==380==} {>>pagina-aanduiding<<}
was tot bijwoning van dergelijke vertooning, dat cato binnentrad. Zijne ernstige houding, de sombere blik, dien hij in het ronde wierp op de ongelukkige misleide schare, bleven niet zonder invloed. Eene doodsche stilte verving eensklaps het luidruchtig gelach, en het volk zat in stil gepeins als verloren. Daar daalt het scherm; daar wacht men op den wenk des volks, om de wellustige vertooning op te voeren. Nu, voorwaar, zal cato spoedig zijn vergeten en de zinnelijkheid het op de wijsheid winnen. Neen! mijne Hoorders! Geen wenk tot de opvoering werd gegeven, ook de diepst gezonkene schaamt het zich in tegenwoordigheid van cato.
Jammer, voorwaar, dat zulke schoone trekken uit de geschiedenis moeten vergeten worden, om de schadelijke vleijerijen derzulken, die onze zoogenaamde verlichte eeuw willen goedmaken, door die der grijze oudheid te laken; en ons willen vermaken, door haar in een verkeerd daglicht te stellen. En dit zelfde volk toonde vaak, bij zoo veel goedhartigheid en regtvaardigheid, zulk een fijnen smaak en zoo veel vernuft. Hierom erkende cicero rondborstig: dat de gunst des volks hem als redenaar het hoogste goed was, en hij geeft hetzelve dit getuigenis in zijn Brutus: dat te allen tijde die mannen, welke het volk voor de welsprekendste gehouden heeft, door de bekwaamste kunstregters ook altijd meest zijn geroemd. En waarlijk de smaak van een volk, dat behagen kon scheppen in de redevoeringen van een hortensius en cicero, moest wélgevormd en kuisch wezen. Immers het zijn die redevoeringen, die door alle eeuwen de bewondering van de smaakvolste en verlichtste lezers hebben weggedragen; redevoeringen, die proefstukken mogen heeten van fijnen smaak en echte welsprekendheid. Zoodat een quintilianus met veel regt zegt, dat hij, die smaak in de redevoeringen van cicero heeft gekregen, zich overtuigd mag houden van een goed eind weegs tot den zuiveren smaak te zijn gevorderd. En hoe ontvingen deze de Romeinen? Zij hingen aan zijne lippen. Geen zucht noch geritsel werd onder vele duizenden gehoord. Niet slechts eene schoone schildering, een uitroep, of de ontboezeming

{==381==} {>>pagina-aanduiding<<}
van levendig gevoel, konden hunne aandacht boeijen. Neen! Cicero geeft ons op vele plaatsen van zijnen orator en de oratore, met bijvoeging der uitdrukkingen, wanneer hij het volk tot luid gejuich verwekt heeft, een schoon bewijs van het goed verstand des Romeinschen volks.
Hieruit blijkt ons, hoe het de fijnst welsprekende uitdrukkingen wist te huldigen. En even als hier, zoo was het wat het tooneel betreft. De geringste afwijking in maat of toon werd door allen vernomen en met een bewijs van afkeuring gewraakt. En ofschoon zoo fijn en op het geringste lettende, liet het volk zich nogtans wegslepen, waar zijn menschelijk en zedelijk gevoel werd gaande gemaakt. Immers wij lezen bij cicero, dat het juichende volk den ganschen schouwburg deed daveren, toen in den edelen wedstrijd der vriendschap van pylades en orestes, zoo de eerste als de laatste zich voor den ter dood veroordeelden uitgaf, en de scherpregter verlegen stond, niet wetende, wie van beide orestes was, dien hij moest ombrengen.
En zoo heb ik dan mijne taak afgeweven. Gij hebt kunnen opmerken, hoe burgerdeugd en vaderlandsliefde de grondzuilen geweest zijn, waarop zich de Colossus van het Romeinsche gebied heeft verheven. En waarlijk, zonder deze staat geen rijk ter wereld zoo vele eeuwen. Zoodra die grondzuilen werden verwrikt, zonk Rome in slavernij, en toen ze geheel verdwenen, verdween ook hun gebied van het aardrijk. Maar de deugd, die het bezielde, wordt geroemd en erkend door het late nageslacht, en dient hier tot beschaming der ondeugd, dáár tot opwekking des gemoeds. Het licht van wetenschap en kennis, dat zij ontstaken, is opgenomen in den schoot des Christendoms en plant zich voort van eeuw tot eeuw, en straalt ook ons nog onbeneveld tegen. Gezegend zij de Voorzienigheid, die zoo veel wrocht tot ons nut en genoegen, en ons de vruchten doet plukken van den arbeid der voorgeslachten, en in den spiegel der geschiedenis ons onze gebreken vertoont tot verbetering en volmaking.







{==382==} {>>pagina-aanduiding<<}

Het geslacht Van Hoogstraten.

Medegedeeld door Dr. G.D.J. Schotel.

Tot de vaderlandsche geslachten, die zich door smaak voor schoone Kunsten en Wetenschappen onderscheidden, waarin gevoel voor schilderkunst en poëzij van vader op zoon overging en als met de moedermelk werd ingezogen, behoort dat der hoogstratens. Geen blad in de geschiedenis onzer letterkunde in de XVIIde eeuw, waarop die naam niet gelezen wordt. In het midden der XVIde eeuw was het te Antwerpen gevestigd. Dáár leefde toen françois van hoogstraten (geb. 16 Sept. 1541, gest. 1632). Zijn eenige zoon, hans of jan, zag er op St. matthijs-avond 1368, het levenslicht, huwde er janneke van walen, die hem in 1596 één zoon schonk, theodoor of dirk. (1) De geloofsvervolgingen, die zoo veel beroemde mannen uit de zuidelijke provinciën hadden verdreven, drongen ook hans van hoogstraten, die de belijdenis der Doopsgezinden was toegedaan, naar Dordrecht, waar de laatsten eene kleine gemeente uitmaakten, de wijk te nemen. Hier bestelde hij zijn zoon bij een goud- en zilversmid, en liet hem onderwijs geven in het teekenen en gravéren, waarin hij, blijkens een nog voorhanden Ecce homo, uitstekende vorderingen maakte. Daar de Duitschers toen de Nederlanders verre in het vergulden van zilver overtroffen, besloot hij, na den dood van zijn vader, (2) naar Duitschland te reizen, om zich aldaar in die kunst te oefenen. Hier raakte hij in kennis met eenige Nederlandsche schilders, die
hem bewogen, om zich geheel

{==383==} {>>pagina-aanduiding<<}
aan de schilderkunst toe te wijden. Hij zette zich te Dordrecht neder en verwierf onder zijne tijdgenooten eenigen naam. (3) Zijne stukken munten uit in natuurlijke nabootsing der oorspronkelijke voorwerpen. ‘Het gebeurde’ (dus verhaalt zijn zoon samuël (4)), ‘dat mijn vader theodoor in een Bacchanalia een geit naar het leven schilderde, die ik, nog zeer jong zijnde, voor hem vast hield, met behulp van touwen en koorden, om haar in bekwamen stand te houden, 't welk ik met grooten arbeid ten einde toe uithield. Maar de geit bijna geschilderd zijnde en mijn vader het stuk, dat al redelijk groot was, uit de hand zettende, om hetzelve eens van verre te zien, zoo geviel het, dat de geit bij geval de geschilderde ook gewaar werd, waarover zij, als in gramschap uitbarstende, uitspatte. Breekende de touwen, en mij ter aarde werpende, vloog ze met zulk een geweld tegen de hoornen van haar geschilderde zuster aan, dat zij het doek doorscheurde en de schilderij bedierf, tot verdriet van hem, die zijn vlijt daaraan zoo loffelijk had betoond. Zeker deze schilderij zou om dit voorval waardig geweest zijn bewaard te worden; ja was alleen genoeg geweest, om den meester in onsterfelijke gedachtenis te brengen, had hem de roemzucht zoo wel als de stille deugd ter harte gegaan. Want waarom zoude men dit geitbedriegen minder achten dan het patrijsbedriegen van protogenes, wiens
geschilderde patrijs, de levende, die men daar bij bragt, dede schetteren?’ Behalve eenige niet onverdienstelijke schilderstukken, zijn sommige zijner kernachtige gezegden en nuttige wenken voor jeugdige kweekelingen van pictura, in de werken van dienzelfden zoon bewaard gebleven. (5) In 1632 woonde françois te 's Hage; (6) doch hij zette zich, in Aug. 1640,

{==384==} {>>pagina-aanduiding<<}
te Dordrecht neder, (7) waar hij, niet minder om zijn godsvrucht dan om zijn talent geëerd, (8) den 20 Dec. 1640 stierf, bij maeiken isack hendrickxs connings dochter, (9) drie zonen (samuël, françois en hans (10)) nalatende, die zich onder hunne tijdgenooten als schilders en dichters onderscheidden.
Samuël van hoogstraten (11) werd den 2 van Oogstmaand 1626, (12) te Dordrecht, geboren. Van zijn jeugd af voor de schilderkunst bestemd, genoot hij eerst te 's Hage het onderwijs van zijn vader en later, te gelijk met zijn boezemvriend herman dullaert, dat van den beroemden rembrandt van rhijn te Amsterdam. Van den eersten zag hij de kunst af, om de voorwerpen zoo getrouw op doek en paneel te brengen, dat zij de geoefendste oogen begoochelden. Men greep naar den appel, wilde den pantoffel verplaatsen, of het theescharretje nuttigen, die hoogstraten in zijne woonkamer op een plank, of den grond, of aan den wand geschilderd had, en vond zich niet weinig te leur gesteld, als men de uitgestrekte vingers voelde stuiten op bodem of muur. (13) In 1648 vestigde ook hij zich te Dordrecht, en werd aldaar in dat jaar, te gelijk met zijne zuster dina, gedoopt. (14) Hier was hij méér dan elders in de
gelegenheid, zijne talenten door den omgang met aalbert cuyp, ferdinand bol, nicolaas maas, de bisschoppen, izaak

{==385==} {>>pagina-aanduiding<<}
van hasselt, cornelis tegelberg en andere meesters te ontwikkelen. Ook sloot hij zich aan den kring van dichters, die zich toen aan de Merwe gevormd had, en muntte welhaast onder allen uit. Droegen zijne stil-levens en portretten de goedkeuring der eersten weg, en maakte hij zich hun voorbeeld en raad ten nutte; de laatsten namen den geestigen, ronden hoogstraten welhaast tot model en dongen naar de eer, om de eerstelingen zijner muse met lof- en klinkdichten te versieren en zijne goedkeuring op hunne poëzij te erlangen. Van hier de menigte gedichten van de van nispens, godewijcks, van somerens, van brachts, van groeningen, dullaert, blijenberg, van overstege, balen, oudaan en vele anderen voor zijne ‘Schoone Roselyn; Ridder Haagaanveld; Gulden schalmey, klinkende van heilige gezangen op de toonen salomons en de stemme der Heyligen. Dordr. by abraham andriessen, 1652, 4o., een der beste liedboekjes, die de Dortsche schoonen in die dagen in hare korfjes droegen, dat alleen hem regt tot een plaats onder de lieflijkste zangers van zijn tijd geeft: vandaar die stroom van lofverzen en trompetbazuinen van hoogstraten, vóór de ontelbare liedeboeken, gedichten, en andere werken, die deze en andere kweekelingen der Dordtsche school in het licht gaven. Vergezeld door de heilbeden zijner kunstbroeders, (15) in rijm en proza uitgestort, ondernam hoogstraten, naar het gebruik der eeuw, een kunstreis

{==386==} {>>pagina-aanduiding<<}
naar Italië. Hij-zelf beschreef haar in vloeijende verzen, die zijne ingenomenheid met ovidius verraden; (16) ook (1672) bevestigen eenige overzettingen, dat hij in de taal van het oude Latium ervaren was, hetgeen trouwens toen ter tijd tot een goede opvoeding behoorde. Te Weenen stelde hij een zoogenaamd stil-leven ten toon, hetwelk het geheele Hof bedroog en den Keizer (ferdinand III) zóó geviel, dat hij niet slechts het stuk begeerde en het zich voor een aanmerkelijke som aanschafte; maar den schilder met een gouden eereketen omhing, waaraan een pronkpenning was vastgehecht, op welks eene zijde het beeld des doorluchtigen schenkers gestempeld was, terwijl de keerzijde een weegschaal, een kruis, een scepter, en een zwaard vertoonde, en ten opschrift had: Firmamenta regnorum. (17) In deze stad verloor hij ook zijn reisgenoot en broeder hans, wiens naam sedert 1649 op de rolle van St. lucas te Dordrecht prijkte. Zijn dood was een waar verlies voor de kunst, want de proeven van talent, die hij reeds in het geschiedkundige vak had geleverd, boezemden de gegrondste hoop in. Hij leeft in de werken van zijne broeders samuël en françois. (18) Van Weenen reisde hij naar Rome, waar hij de classique overblijfsels der Ouden en de meesterstukken van het Italiaansch penseel bestudeerde. Zijn later geschreven werk: Inleydingh tot de Hoogeschool der Schilderkonst, mag men grootendeels als het resultaat dier studie beschouwen. Het bleef lang een handboek voor den jeugdigen zoon van apelles, bevat schatten van nuttige opmerkingen, wenken, en raadgevingen, en getuigt mede van de buitengewone helderheid en goeden smaak van den auteur. (19)

{==387==} {>>pagina-aanduiding<<}

Evenzeer als zijn verblijf in de weelderige hoofdstad des Duitschen rijks zonder nadeeligen invloed geweest was op zijn goeden naam, zedelijkheid en rondheid, schaadde hem de Romeinsche aira cattiva in geenen deele, en hij bleef met regt den bijnaam behouden, onder welken hij bij de bent was, dien van Batavier. (20) Te Dordrecht wedergekeerd, gaf zijn verblijf te Rome hem het regt, om, met de viviens, berk en anderen, die, even als hij, in Italië gereisd hadden, onder de St. Pietersheeren zitting te nemen. (21) Aldaar trad hij den 18 Junij 1656 in het huwelijk met sara, dochter van cornelis balen en van elisabeth van dorsten. Welkom was zijnen kunstbroeders deze gelegenheid, om hem op nieuw van hunne belangstelling en vreugde in klink- en kniedichten te verzekeren; (22) doch de opzieners der Doopsgezinde gemeente, die hem reeds vroeger (3 Mei 1651, kort vóór zijn reis) ‘aengesproken hadden, wyl eenige broeders hem op een schoonen lichten dag met een degen op zy hadden zien gaan,’ ‘gaven hunne droefheid te kennen, en zonderden hem van de gemeente af, omdat hij hem op verscheyde manieren aangesteld en eene vrouw getrouwd had, die buiten de gemeente was.’ (23) In 1666 bezocht hij Engeland, ‘uytgeleyd door de zangen

{==388==} {>>pagina-aanduiding<<}
zijner konstgenooten.’ (24) Met eere werd hij te Londen ontvangen en door povy, schatmeester van den hertog van York met eenige leden der royal Society ter maaltijd genoodigd. ‘Tienmaal werd er aangerigt en er werden vier-en-twintig soorten van uitheemschen wijn gebruikt.’ (25) Hij was ook bij den vreeselijken brand, die den 12 Sept. van dat jaar een groot deel van Londen in den asch legde, tegenwoordig, en vlechtte er eene beschrijving van in zijne Inleiding. (26)
Hij vertoefde er een geruimen tijd, dien hij deels aan de beoefening der schoone kunsten, deels aan de studie van oude kunst, deels aan een levendige briefwisseling, vooral met zijn neef en boezemvriend willem van blijenberg, (27) toen een bekend godgeleerde en dichter, wijdde. Te Dordrecht wedergekeerd, leefde hij stil en ingetogen, wars van alle staatkundige en godgeleerde twisten, bijna met geen anderen dan met blijenberg en den ridder cornelis pompe van meerdervoort (28) omgaande. Het erfelijk (29) ambt van provoost (30) der munt, waarin hij zijn vader was opgevolgd, en dat na zijn dood op zijn

{==389==} {>>pagina-aanduiding<<}
broeder frans overging, vorderde veel tijd; wijl het huishoudelijk beheer der muntzaken aan hetzelve verbonden was. In deze betrekking schreef hij zijne Guldene Annotatien wegens de Hollandsche en Brabandsche Erf muntplaats, nevens de oude costumen en gewoonten van de munt tot Dordrecht en deszelfs loffelijke privilegien, vergadert uit de oude originele boeken en brieven in 't jaar onzes Heeren, 1678; een handschrift, dat van de wall bij het zamenstellen zijner aanteekeningen op de privilegien van Dordrecht zeer nuttig was. (31) De beste uren van den dag waren echter aan de kunst toegewijd, waarvoor hij van zijn kindschheid af zulk een vóórliefde had gekoesterd, dat, toen zijn voogd hem de schilderkunst ‘met zoete redenen’ afried en een ander beroep ‘met schijnbare woorden’ aanprees, ‘hij dacht, dat hij hem als uit de zaligheid wilde trekken en als in slavernij doemde; want hij had de helft van zijn leven (14 jaren was hij oud) reeds in dienst van euterpe versleten.’ (32) Hij kon niet dulden, dat iemand hem in dit vak voorbijstreefde, en geen deel van hetzelve, waaraan hij zijn krachten niet beproefde. (33) Gebouwen, landschappen, woelende en stille wateren, dieren, bloemen, fruiten, perspectiven, historiën, stil-levens en portretten bragt hij op doek en paneel. Welk een kunstig nabootser der natuur hij was hebben wij vroeger opgemerkt. Zijne perspectiven waren toen ter tijd beroemd. Zijne historiën ‘doorgaans’ (wij laten zijn leerling houbraken
spreken (34)) ‘prijsselijk, welstandig en van een goede houding. De konstkenners hebben er nooit iets tegen gehad, als dat de koleuren, en de kleederen inzonderheid, te enkel en onvermengd zijn gebruikt, en hij in het laatst van zijn leven, om onverstandigen tot zijn voordeel te vleijen, somtijds dingen in zijn stukken gebragt heeft, die hij zelf in zijn boek van de gronden der schilderkunst wraakt.’ Overigens ordonneerde hij met oordeel en was zijne tee-
{==390==} {>>pagina-aanduiding<<}
kening naauwkeurig. (35) Zijn portretten zijn wel de beste overblijfsels zijner kunst. Houbraken schreef, dat zij van een sprekende gelijkenis waren. Wáár zijne afbeeldingen der munters, weleer het sieraad der Hollandsche munt te Dordrecht, (36) berusten, is mij niet bekend. De Heer schouman, te Breda, bezit eene schilderij, waarin verschillende portretten van leden van het munt-bestuur, uit het munt-huis afkomstig, voorkomen. Denkelijk is zij van zijne hand. Voor de stad Dordrecht schilderde hij de afbeeldsels van willem II en
willem III; (37) ook wil men, dat hij de vervaardiger is der schilderij, bekend onder den naam van de Synode te Dordrecht. (38) In het kabinet van wijlen den Heer van der linden van slingelandt berustte een schilderij van hem, voorstellende: een eenigzins zonderling gekleed man, bezig met schrijven, (39) en het Haagsch Museum bezit een stil-leven, voorstellende: een voorportaal met een kolonnade, waarin een jonge jufvrouw met een hondje zit. Hoogstraten's kunst was, gedurende zijn leven, zeer gezocht. ‘Men mag hem’ (schreef houbraken) ‘wel onder de gelukkige schilders zijner eeuw tellen, wijl hij, door de fortuin begunstigd, meest voor wind gezeild heeft.’ Behalve houbraken heeft hoogstraten nog andere later bekende schilders gevormd. Zijn school was een der meest bezochte zijner vaderstad in die dagen. Geene had zulk een geoefend leermeester aan het hoofd. Hij, doorërvaren in het beschouwend gedeelte van zijn vak, waarvan zijn Zigtbare wereld, op elke bladzijde het bewijs voert. (40) ‘Hij maakte zijne

{==391==} {>>pagina-aanduiding<<}
leerlingen met de wetenschappelijke gronden bekend en wijdde hen in de geheimen der kunst. Zijn kunstregelen steunden op vaste gronden. Zijn onderrigt ging altijd met voorbeelden vergezeld, zijn onderwijs met bedaardheid en ernst. Zijn uitdrukkingen waren verstaanbaar, en zoo zijn zeggen nog met den eersten niet begrepen werd, nam hij geduld, om het door gebaren te beduiden.’ (41) Hij wist de dartele streken en grappen der jeugd geestig en zacht te bestraffen, soms op een wijs, die, zoo als houbraken openhartig verklaarde, hen zoo beschaamde, dat zij innig leed hadden over hunnen moedwil en ernstig voornamen, geen reden van ontevredenheid aan hunnen patroon meer te geven. Geen wonder, dat geen meester méér bemind kon worden dan hij.
De tooneelspelkunst, een lievelingsvak der meeste schilders, ging hem bijzonder aan het hart, en niet zelden moesten zijn leerlingen tooneelpersonaadjes verbeelden; als wanneer de ervaren en schrandere meester hen opmerkzaam maakte op de verschillende standen en gebaren, hun van iedere beweging en plaatsing reden gaf of vroeg, en als een andere francius hen bekend maakte met de kunst van uiterlijke welsprekendheid. (42) Ook liet hij hen soms een schaduwdans vormen, bij dag-, kaarsof lamplicht, en maakte hen opmerkzaam op tintbegoo-
{==392==} {>>pagina-aanduiding<<}
chelingen, door de aannadering of verwijdering van het licht op wand en grond getooverd. (43) ‘Gelijk hem pictura met gonst en voordeel streelde, zoo vleide hem de Dichtgodin aan den anderen kant met glory. Beiden schenen hem even minnelijk te bejegenen, gelijk hij ook de eerste wederbeminde, de tweede niet verachtte. De eerste offerde hij zijn beste uren, de tweede zijn uitspanningen op.’ (44) Twee zijner tooneelspelen zijn tot
ons gekomen. De Roomsche paulina of bedrogen kuischheid, Schoonhoven, bij leendert van stek, 1660, en dieryk en dorothé, of de verlossing van Dordrecht, 's Hage, bij henricus honelius, Boek- en Konst-verkooper in de Hofstraat, 1666, in 1833 te Dordrecht, met aanteekeningen van p.s. schull, herdrukt. Wij hebben elders (45) over de verdiensten dezer beide dramaas uitvoerig gehandeld en hoogstraten als een dichter van rang doen kennen, dien echter geen der latere letterkundigen, maar alleen bidloo regt heeft doen wedervaren. Behalve deze, schreef hij nog twee bruiloftsspelen, een dichterlijke omschrijving van salomons Hoogh-liet; (46) de Vryheit der Vereenigde Nederlanden, 1648, en eene menigte kleinere gedichten, die, gelijk zijn vroegere, vóór de werken zijner stadgenooten en in de Beschrijving van Dordrecht van zijn bloedverwant matthijs balen, gevlochten zijn. Geen gelegenheid liet hij voorbijgaan, om zijne gedachten in dichtmaat op het papier uit te storten. Zijne Bijschriften zijn vooral niet minder puntig, dan die van zijn vriend overstege. (47) Onder de afbeelding, van genoemden balen, door hem geschilderd en door romijn
de hooge in koper gebragt, plaatste hij deze regels:

{==393==} {>>pagina-aanduiding<<}


‘Bezie dit Beelt, o Leezer, eer gy leest. 
Dits hy die Dort herboude en sonder mueren 
Van kalk of steen. Zyn vlyt en hooge geest 
Gaf haar een stof, die duyzent jaar kan dueren.’ 

Boven de Munters-kapel, in de Groote Kerk te Dort, leest men dit tijdvers, door hem vervaardigd:

‘Hebt gy op Munt gemunt, uitmuntender dan goudt, 
DeeL d'armen van uw' munt en VVaCht VVeer honderdt-Voudt.’ 


‘Dit 's blyenberg’ (schreef hij onder de afbeelding van dien beroemden stadgenoot) 
‘die tot de zuivre Kristenheit 
Den allereersten steen in Dordrecht heeft geleyt: 
Hy gaf zich in 't verbont met Prins en Waeter-leewen, 
Om tot verlossing van 't verdrukte Vaederlant, 
Te waegen goedt en bloedt: die trouw blyft nae 't vereewen, 
Noch in de stam, die 't zoet der vryheit heeft geplant.’ 

Op de frise boven het portaal der Meerdervoorts-kapel, in de Groote Kerk, leest men deze regels van onzen dichter:

‘Hy acht hier 't leeven minst, die 't meerdere behoort, 
Als 't minste is afgelegt, dan spruyt een Meerder voort. 
 
O mensch stae stil, die tans in weelde leeft, 
Of die bedroeft in kommer quynt en beeft, 
De doodt genaekt, zy staet u haest t' ontmoeten: 
Of gy dan 't lyf of haet of streelt of viert, 
Het dient ten spys van 't greetig ongediert; 
Uw graf leyt reede en mooglijk voor uw voeten. 
 
Maer wyl dit vleesch, dat u altans bedekt, 
Eens met de ziel zal worden opgewekt, 
Ter zaeligheit of tot de helsche pijnen, 
Zoo zie wel toe, dat gy de vlekken hoedt, 
En 't zuyver wascht in 't Lams onschuldig bloedt, 
Zoo zult gy met een bruylofts-kleed verschynen.’ 

Een zijner beste gedichten is zeker zijn Merwe-Nimfe Zeegezang, bij gelegenheid der herstelling van karel II, in een vrij zeldzaam bundeltje (Herstelde Zeeg-triomf van karel de tweede, door verscheyde voornaemste Poëten van Hollandt. Dordr. 1660.)

{==394==} {>>pagina-aanduiding<<}


‘Nu zal’ (dus eindigt hij) ‘'t gezag van karel noch de muuren 
Van Londen en zyn vyanden verduuren, 
Nu zal de Roos, en doorn en distel schier 
Verdrukt, gestadigh groenen als lauwrier, 
En wassen in der hooghten als een ceeder. 
Te glorie-ryk voor myn geringe veeder.’ 

Zoo vrolijk als van hoogstraten in zijn jongelingsjaren was, zoo ernstig was hij in gevorderden leeftijd. ‘My gedenkt nog,’ verhaalt houbraken, ‘als ik by hem woonde, om de kunst te leeren, dat toen de Minnebrieven van nazo, door abraham valentyn vertaald, waren in druk gekomen en ik uit leeslust, die te leen vroeg; maar tot antwoord kreeg: ‘Zulks is niet dienstig; de dichter is er om verbannen geweest in Pontus, en de vertaalder behoorde daarom voor altijd in 't rasphuis verbannen te worden, omdat er dingen in zijn, die nutter waren verzwegen of verduisterd, dan ontdekt, en over zulks, die nooit geweten, nooit ter proef zouden zijn gesteld geweest tot bederf van de losse en wulpse jeugt.’ (48) Overigens was hij een man van een vast karakter, gezond oordeel, kort en zinrijk in zijn uitdrukkingen, vol geest en wijsheid, geacht door zijne stadgenooten, bemind door zijne leerlingen, vereerd door de kunstenaars, bezongen door de beste dichters van zijn tijd. Hij-zelf schilderde en etste zijn portret voor de Zigtbare wereld en balen's Dordrecht. Zijn neef david plaatste er de volgende regels onder:

‘Hoogstraten maalde dus zig zelf naar 't leven af; 
Maar beter nog in zulk een reex van schilderyen 
Vol kunst, die zynen naam van sterff'lijkheid bevryen. 
Nu stort de Dordsche Maagt haar tranen op zyn graf.’ 

Ook matthijs balen, cornelis van nispen (49) en joachim oudaan vereerden het met bijschriften. (50) Hij be-
{==395==} {>>pagina-aanduiding<<}
zweek den 19 October 1678 aan een ligchaamskwaal, die hem een geruimen tijd allen lust tot onderwijs en kunstoefening benomen had. Den 21 Nov. van 't zelfde jaar volgde hem zijn huisvrouw. Zijn broeder françois vereerde zijne nagedachtenis met een lijkdicht, waarin hij hem sprekende invoert, met voornemen, om het op een tafereel te doen schrijven in de Munters-kapel, waarin hij begraven ligt; ‘maar de tijd,’ schrijft houbraken, ‘belette zulks.’
Frans of françois, tweede zoon van dirk en broeder van samuël van hoogstraten, in 1632, te 's Hage, geboren, (51) ontving te Dordrecht een geleerde opvoeding en werd voor den boekhandel opgeleid, dien hij later te Rotterdam en te Dordrecht uitoefende. Reeds in zijne jeugd toonde hij aanleg voor de dichtkunst, en zijne stukjes in de Gulden Schalmey van zijn broeder en vóór de bundels der van nispens, van brachten, van somerens, van den bos, van oort en andere stadgenooten, waren wèlgeschikt, om de verwachting hoog te stemmen. Zijne latere proeven beantwoordden echter niet aan dezelve en missen dat vlugge, losse en naïve, dat ons in die kleine boekskens, uit dien gulden tijd voor poëzij en schilderkunst, zoo zeer wegsleept. Meest allen zijn van geestelijken inhoud, gelijk zijn gansch karakter een ernstige rigting had, en onder den titel van Zedezangen en stichtelijke liederen, in 1708, 8o., bijeenverzameld en uitgegeven. Behalve deze zijn nog drie andere bundels van zijne hand tot het nageslacht overgebragt, als: School der wereld, 1725, 4o., Christelyke Ridder, in Latynsche Vaerzen afgemaelt door hieronymus van sparte, en nu in Nederduitsche Rym vertaelt, Rotterdam 1695, 4o., Voorhof der ziele, behangen met leerzaeme prenten en zinnebeelden, Rotterd. 1668, 1698, opgedragen aan den Rotterdamschen Burgemeester Mr.
johan de vries, met lofverzen van h. dullaert, s. van hoogstraten, c. van santen, j. zoet, p. van bracht en platen van romein de hooge, die wel het grootste sieraad van dit boekdeel

{==396==} {>>pagina-aanduiding<<}
zijn. Witsen geysbeek veroordeelt het met een pennestreek en noemt hoogstraten's poëzij ‘berijmd proza,’ hetgeen hij door eenige waarlijk ongelukkige regels bevestigt; doch dit oordeel is te hard. Wél treft men hier geen schoonheden van den eersten rang aan; doch men vindt toch bladzijden, die in eene Bloemlezing (52) uit onze oude dichters verdienen overgenomen te worden.
Een enkele proeve uit dezen bundel zij den lezer genoeg.

	De discipelen vluchtende, daer Christus gevangen wort.
‘Myn heil, myn troost, helaes! waer zyt gy nu' gevaeren? 
Al zagh ik Jesus daer gevangen en verraên, 
Noch was myn hope, dat die kloecke kerkpylaren 
Hem volgen zouden en standvastigh blyven staen. 
 
Waer vlied gy allen dus, van schrik en angst benepen? 
Blyf staen: dit is het spoor van uwen Meester niet 
o Jongers, die uw geest en zinnen hebt geslepen 
In Jesus hooge school, waer laet ik myn verdriet! 
 
Waer zal myn ziel de trouwe op aerde nu gaen zoecken, 
Daer Jesus geene trouw in zyn Discipels vind? 
o Menschen, wie gy zyt, verlaet u op geen kloecken: 
Zy zwichten in den nood: hunn' woorden zyn maer wind. 
 
Indien ge trouw begeert, het is dan tyd na boven 
Te stygen; dat juweel en vindt men niet om laegh. 
De deugden worden hier vertreden en verschoven. 
Men vind in ongeval tot hulpe niemand graegh. 
 
En schoon of Petrus volght het spoor van zynen Heere, 
Hy volgt hem moedeloos met een bekrompen hart. 
't Is waer, hy stelde zich daer even wel te weere; 
Maer niemand strykt den prys, indien hy niet volhard.’ 

Voortreffelijk is zijn Zegezang op den tegenwoordigen toestand van karel II. (53) Zie hier den aanhef.

{==397==} {>>pagina-aanduiding<<}


	I. Zang.
‘O Meimaant! die met groente en lof 
De werelt schenckt een ander leven, 
Wat schaftge heden rycke stof 
Voor fenixpennen om te zweven! 
Maer niet omdatge met een schoot 
Van bloemen, heuvel en valeien 
Bestrooit en al de jonckheid nood 
In schaduw van uw groene meien: 
Wy zien der vromen wensch en heê, 
Terwyl ge leven schept, beklyven, 
In uw çieraet van over zee 
En lucht vol levens herwaert dryven; 
Den zoon van karel met een stoet 
Van zyn genegene onderdanen 
Voor Vorst en Opperheer begroet, 
Na zooveel bloets en stille tranen. 
Dus 't menschlyck oordeel staat verzet, 
Voor 't hooft geslagen en verplet.’ 
En den 


	II. Tegenzang.
‘De ryxgeweldenaer heeft uit; 
Zyn glory is tot niet verdwenen, 
Zyn vloeck als simeï gestuit, 
Die Koning david wierp met steenen. 
Zoo tuimelde absalom wel eer 
Uit 's vaders troon, van hem bezeten, 
Ons latende een onfeilbre leer: 
Dat God geen onrecht kan vergeten. 
Een spiegel om niet meer den staf 
Een wettelycken Heer t' ontwringen. 
Daer leit hy nu in 't nare graf, 
Wat baten hem die groote dingen, 
Dien kortverflensten eerekrans? 
Hoe is zyn monarchy verstooven, 
En met zyn sterven al zyn glans 
En Staet en heerlyckheid aen 't dooven! 
Men offre danck aen onzen God 
Den wisselaer van 's werelds lot!’ 

Ook de Latijnsche poëzij vond in hoogstraten een beoefenaar, blijkens eenige Elegiën en Epitaphia achter den Christelyken Ridder. Ook van deze een proeve:

{==398==} {>>pagina-aanduiding<<}


	Epitaphium Joannis Ludovici vivis
‘Mors docto Vivi cupiens abrumpere vitam 
Ante ictum rauco sic sonat ore suo: 
Caedo tuum corpus, patior sed vivere famam; 
In nimis hanc celebrem nil mea tela valent.’ 


	In Thomae Mori obitum.
‘Principis ad votum si mens tua, More, fuisset, 
Non posset duci mors tua Martyrium.’ 

Van dezen thomas morus (54) bragt hij, gelijk ook van erasmus, (55) j.a. commenius, (56) lipsius (57) en anderen, eenige kleine stukjes uit de Latijnsche in de Nederduitsche taal over, die meermalen herdrukt werden. Ook bezitten wij van hem vertalingen van nepos, (58) sallustius, (59) justinus, (60) boëthius (61) en joannes

{==399==} {>>pagina-aanduiding<<}
damascenus. (62) Dat frans van hoogstraten een zeer geleerd man was, zal niemand ontkennen, die slechts de kantäanteekeningen op den Voorhof der ziele inziet. Uit zijn stukje: Van de waerdigheid der bisschoppelyke en priesterlyke bediening, Rotterd. 1688. 8o., en niet minder uit zijn Kersliedt blijkt, dat hij de gevoelens der R.C. was toegedaan, doch in den geest van erasmus, (63) dien hij zich in alles tot model schijnt gekozen te hebben, wiens schriften bij hem in de hoogste achting stonden. Zijn Historie des Ouden en Nieuwen Testaments, Dordr. 1681. 8o., werd lang, ook door Protestanten gelezen.
Hoogstraten overleed te Rotterdam 24 Jan. 1696. Zijne beide zonen, david en jan, vervaardigden bij die gelegenheid lijkzangen en grafschriften. (64) In een der Bundels (65) van den laatsten vindt men het volgende Klinkdicht ter

	Gedagtenisse aan Sr. F.v.H. van zijnen zoon J.v.H. Uit het frans van den Hr. d.b.
‘Nu zugt niet op dit graf, myn vriend, met naar geween. 
Waar in de lykasch van uw vader ligt begraven. 
Zyn geest ontbonden, zogt naar een gewenste haven, 
Zoodra zyn leven als een schaduw hier verdween. 

{==400==} {>>pagina-aanduiding<<}

Natuur niet eer, als met den laatsten tol tevreên, 
Verschoont nog ouderdom, nog jeugd nog edle gaven. 
d'Alziende Schepper, op wiens wenk alleen wy draven, 
Roept dus het schepsel na zyn oorsprong van beneên. 
 
Zyn Zangeres, die elk bekoorde door zijn digten, 
Gewoon met nut vermaak haar lezeren te stigten, 
Verzagt dit sterven, en vereeuwigt ons zyn geest. 
 
Schuif dan den rouw van 't hart, waarvan ge word gedreven: 
En denk, zoo 't sterfuur ons van alle ramp geneest, 
Dat zulk een dood ook geeft een nieuw begin van leven.’ 

Deze regels strekken tevens tot proeve van het dichterlijke talent van dien zoon, van wien wij later zullen gewagen. - David, oudste zoon van françois van hoogstraten en van hester de koning, (66) werd den 14 Maart 1658 te Rotterdam geboren.

(Het vervolg hierna.)

Uit het rijk der dieren. I.

Bijdrage tot de natuurlijke historie van de kat.

De tijd is reeds ver verwijderd, toen men, naar verstand en geweten, nog dacht den dieren alle redelijk vermogen te moeten ontzeggen. Wij hebben nog wel geen afstand gedaan van de dwaasheid, om zonder grond tegen te spreken, of zonder grond ja te zeggen; maar wij zijn toch minder vatbaar voor begoochelingen, en hebben reeds meer wantrouwen in de droomerijen zoo wel van ons-zelven als van anderen. Tegenwoordig zou men bezwaarlijk durven vol houden, dat de dieren niet denken. Wie dit, vroeger als een leerstuk vastgehouden dwaalbegrip, weder vóór wilde staan, zou er gewis geen eer mede behalen. Maar hoewel wij nu hieromtrent gezonder

{==401==} {>>pagina-aanduiding<<}
en eenvoudiger denkbeelden hebben, omtrent den aard en de hoedanigheden van eenige diersoorten kleven zeer valsche begrippen ons nog aan.
Zoo is er wel naauwelijks iemand, die niet eenige vooringenomenheid heeft tegen het kattengeslacht. (⋆) Deze weerzin is hoogst onregtmatig, en enkel toe te schrijven aan de soort van dienst, welke dit dier bewijst, en aan zijne ligchamelijke gesteldheid.
De dienst der kat in onze woningen is tot de jagt op ratten en muizen bepaald. Door haar instinkt daartoe bekwaam, behoeft zij er niet op afgerigt te worden, en daarenboven is zij, een groot gedeelte van den tijd, er door buiten ons gezigt. Hare betrekkingen met ons zijn dus niet veelvuldig, en hare zeden ook niet met groote naauwkeurigheid waargenomen; vooral omdat wij geen onmiddelbaar belang er bij hebben, die te kennen; uit aanmerking van de weinig belangrijke diensten, welke het dier bewijst. Men zal hierop aanmerken: dat de menschen dan ook geene gelegenheid hadden, om er ongunstig in plaats van gunstig over te oordeelen; maar die tegenwerping wordt wederlegd door de tweede oorzaak, waaraan de kwade naam der kat is toe te schrijven. Zij is: hare ligchamelijke gesteldheid.
Men beschuldigt dit dier van valschheid, zelfzucht, snoepzucht en groote neiging tot kwaad doen. De uitdrukking ‘kattekwaad’ is bekend.
Daar het zenuwgestel der kat uiterst prikkelbaar is, ontstaat er een groote vatbaarheid uit voor allerlei aandoeningen; hetgeen noodwendig eene groote veranderlijkheid van luim te weeg brengt. Vandaar die schijnbare valschheid. Men heeft eene kat op den schoot, voor de liefkozingen, die zij ontvangt, is zij gevoelig, en zij geeft die in dubbele mate terug; maar laat zij, zich tegen u aanstrijkende, een knoop, eene vouw in uw kleed

{==402==} {>>pagina-aanduiding<<}
ontmoeten; laat uwe hand, die over haren rug gaat, een paar malen zich tegen het haar in bewegen, dadelijk voelt zij iets zoo pijnelijks of onaangenaams, dat zij aan niets meer denkt, dan om u te ontkomen, en zelfs zich verweert, alsof zij aangevallen werd. Men besluit hieruit, dat hare liefkozingen niet opregt waren; maar de eenige redenen van haar doen zijn hare zenuwen.
Dikwerf is het ook niets onaangenaams, maar eene overmaat van aangename gewaarwording, die de kat doet bijten of krabben. Het uiterst gevoel van behagelijkheid noopt zelfs den mensch tot het eerste. Vandaar ook de spreekwijs der liefde: ‘ik zou u wel opëten!’
Al had buffon, die haar niet van nabij heeft gekend, 't niet gezegd; wij zouden 't toch wel weten, dat de kat zeer gesteld is op haar gemak, en de molligste stoffen zoekt, om er op te liggen en zich te goed te doen. Die neiging heeft haar 't verwijt van zelfzucht op den hals gehaald, maar zij is mede niet anders dan een gevolg van datzelfde uiterst zenuwachtig gestel.
Hare snoepzucht, aan dezelfde oorzaak te wijten, is daarom niet het kenmerk van een hatelijken aard. De kat is zwak, maar vlug, behendig en loos; in deze laatste hoedanigheden vindt zij de vergoeding, welke de Natuur haar schuldig was. Wordt het dier geregeld van eten en drinken voorzien, dan zal het de menschen beminnen, en niet stelen. Wèl opgevoed, zegt buffon, wordt het slechts gedwee en vleijend; maar hij heeft ongelijk. Ook de hond is diefachtig van aard, en de opvoeding maakt ook hem gedwee en vleijend. Het is waar, de opvoeding brengt in dit edelaardige dier ook vele andere vereerende uitwerkselen te weeg; maar dat zelfde doet zij ook bij de kat, hoewel niet in gelijke mate.
Omtrent haar lust tot kwaad te doen, zegt buffon, dat zij moordt zonder reden; zelfs dan, wanneer de honger haar niet kwelt; maar in dit opzigt schijnt de hond, ondanks zijn grooten afkeer van het kattengeslacht, zich met hare verdediging te belasten. De hond wordt niet voor bloedgierig gehouden; doch breng eens een brak, al

{==403==} {>>pagina-aanduiding<<}
is hij verzadigd en niet op de jagt afgerigt, in het veld; terstond zal hij gaan zoeken, het wild, dat hij opstoot, vervolgen, en 't zonder genade dooden, indien hij 't achterhaalt. Welke andere reden voor deze nuttelooze wreedheid, dan zijn aangeboren aard? Op dezelfde wijs doodt de kat, buiten noodzakelijkheid, maar ook zonder boosheid, de ratten, muizen, vogels of hagedissen, welke zij magtig wordt. - Beide de diersoorten gehoorzamen hierin aan eene, voor het meêlijdend gemoed onverklaarbare, maar zeker goede natuurwet, hun, gelijk millioenen andere diersoorten, onwederstaanbaar ingeschapen.
Buffon schijnt in het algemeen, onder den invloed van een dwaas vooroordeel, alle onpartijdigheid ten aanzien der kat te hebben afgelegd. Hij stelt den kater voor, als genegen om de jongen te dooden, en het wijfje-zelve als somtijds hare jongen dat lot doende ondergaan, zelfs nadat zij schrandere maatregelen genomen heeft, om hen te behoeden. Maar schier nooit, dan onder de barensweeën, in eene vlaag van woede, door de pijnen veroorzaakt, komt zij tot zulk eene wreedheid. De kater heeft dezen grond van verschooning niet, maar ook hij doodt de jongen niet, dan in toorn, over de zorg, waarmede het wijfje zich uitsluitend aan hare moederlijke pligten overgeeft. Onder de menschen verwekken laakbare, zelfs misdadige bedrijven, door hevige liefde of zware ligchaamsmart veroorzaakt, meer deernis dan verontwaardiging. Welke reden dan, om, bij gelijke handelingen uit gelijke oorzaken, gestrenger te zijn omtrent het redelooze dier.
‘De makste katten zelfs,’ voegt buffon er bij, ‘zijn ons daardoor in geenen deele onderdaniger. Zij blijven volkomen vrij en doen heur eigen wil. Niets ter wereld is in staat, hen ook maar een oogenblik op de plaats te houden, die zij willen verlaten.’ Dit kan niemand tegenspreken. Men weet zelfs, dat de Zwitsersche bergbewoners dit dier tot een zinnebeeld van hunne onafhankelijkheid hebben gekozen; maar zijne vrijheidsliefde, die niets bewijst tegen het opregte der gehechtheid,

{==404==} {>>pagina-aanduiding<<}
welke het dier betoont, geeft nog hoogere waarde aan die, voor welke het vatbaar is.
Valmont de bomare, na, even als buffon, gezegd te hebben, dat de kat een afschuw van slavernij heeft, verhaalt het volgende geval: ‘De Heer lemery,’ zegt hij, ‘sloot eens een kat met een aantal muizen in eene kooi. De kleine diertjes, eerst bevende op het gezigt van hunnen vijand, werden allengs zoo stout, dat zij de kat al spelende begonnen te kwellen. Deze vergenoegde zich, hen nu en dan met een slag van hare poten af te weren, doch zoo, dat 't hen niet afschrikte een oogenblik daarna hun spel weder te beginnen, 't welk dan ook geene doodelijke gevolgen had. De gezindheid der kat was door hare gevangenschap gebroken: in vrijheid zou zij zich anders gedragen hebben.’ - Eene langdurige gevangenschap kan voorzeker de gezindheid der kat doen veranderen; maar moet men niet denken, dat de dadelijke uitwerking der gevangenis, op een zoo ligt ontvlambaar wezen, veeleer ongeduld zoude zijn, dan neerslagtigheid? Nu zijn, volgens het verhaal, de muizen te gelijk met de kat in de kooi gezet, en zij hebben het dier gekweld, en ondanks de gemelijkheid, die het bij deze kwelling gevoeld moet hebben, heeft het ze gespaard. De daadzaak wettigt dan een zeer gunstig vermoeden omtrent de kat, en kan almede strekken tot wederlegging van het gezegde door buffon.
Het nu volgend verhaal bewijst, dat ook het gevoelen, alsof de kat zich niet aan verandering van verblijfplaats zoude gewennen, en meer aan plaatsen dan aan personen gehecht is, van grond is ontbloot.
De vader van den Heer dumaniant, een bekend tooneelschrijver, bragt gewoonlijk den winter te Clermont-sur-Oise en den zomer op een klein landgoed door, drie uren van daar gelegen. Zoo dikwerf nu zijne twee katten bemerkten, dat de toebereidselen gemaakt werden om, hetzij naar buiten, hetzij naar de stad te verhuizen, gingen zij uit eigen beweging op weg en namen vooruit bezit van de woning, waar zij wisten dat het gezin huns meesters weldra zoude aankomen.

{==405==} {>>pagina-aanduiding<<}

Sonnini laat dit ras van dieren regt wedervaren. ‘Verkeerdelijk denkt men algemeen,’ zegt hij, ‘dat de kat voor geene genegenheid vatbaar is. Welke zachtzinnigheid, welke liefde kan men van dieren verwachten, die, gelijk meestal onze katten, gekweld, gejaagd en geslagen worden, aan welke geen of maar weinig voedsel wordt gegeven, en wier magerheid van de behoefte getuigt, waarin men hen laat, en van de barbaarschheid dergenen, wier huisgenooten zij zijn? En hoe zouden zij dan, bij zulk een kommerlijk leven, hunne schuwheid en woesten aard kunnen afleggen? Maar, men moge de geaardheid der kat zich zoo boos en hatelijk verbeelden als men wil, zeker is het, dat zij zich verbetert, dat het dier vriendelijk en zachtzinnig wordt, wanneer men het met zachtheid behandelt, en 't aan zorg, liefkozing en gemeenzaamheid gewent. Zij, die katten hebben gadegeslagen, weten wat het verschil van opvoeding op haren aard vermag. Het is volstrekt niet zeldzaam, katten te ontmoeten, die hoedanigheden verkregen hebben, welke de tamste huisdieren eer zouden doen.
‘De uitmuntend fraaije Angorasche kat, die zoo lang bij mij geleefd heeft, en van welke ik telkens met genoegen spreek, omdat het inderdaad een beminnelijk dier was, welks dood ik nog altijd betreur, had een allerzachtsten aard. Gevoelig voor elke liefkozing, beantwoordde zij die steeds op de lieftalligste wijs. Was ik alleen, dan zat zij naast mij; was ik uit, dan was zij vol onrust, en met altijd nieuwe blijdschap begroette zij mij als ik weder kwam. - Haar uitzigt vertoonde goedheid en genegenheid; kortom het was de beminnelijkste honden-aard, onder de zijden vacht van een kat.’ (⋆)
‘Hoe onbuigzaam en vrijheidlievend het karakter der katten moge zijn, het is toch menigmaal gelukt hen af

{==406==} {>>pagina-aanduiding<<}
te rigten niet alleen tot de jagt, maar ook tot verrigtingen, waartoe zij in geenen deele bestemd schijnen. Zij zijn vatbaar om te leeren dansen op de maat en velerlei kunsten uit te voeren.
Op de kermis te St. Germain is een troep katten te zien geweest, afgerigt, om op zulk eene wijze te miaauwen, dat zij eene soort van concert uitvoerden. Een aap sloeg daarbij als orchestmeester de maat.
De wijfjes bewilligen dikwerf, om aan jongen van geheel vreemde, ja zelfs vijandige diersoorten, tot voedsters te strekken. Ik heb gezien, hoe eene zeer zachtaardige kat twee jonge hondjes, die hunne moeder verloren hadden, zoogde en hun veel liefde bewees. In de Britsche Bibliotheek van 1787 leest men een daarmede overeenkomenden trek. Een knaapje had drie jonge eekhorentjes in hun nest gevangen: hij vertrouwde ze aan de zorg eener kat, die hare jongen verloren had. Deze zoogde hen met al de zorg en dezelfde teederheid, alsof zij er de moeder van geweest was. Daar nu de nieuwsgierigheid te veel kijkers lokte, werd zij er ongerust over en droeg hare zuigelingen boven op het verhemelte van een ledekant, waar zij ze verborgen hield. (⋆)
Derhalve heeft men,’ dus gaat sonnini voort, ‘de kwade hoedanigheden van eene diersoort overdreven, welke de meeste menschen kwalijk bejegenen, in plaats van haar aan zich te verbinden door de vriendelijke behandeling, die zij waardig is. Artsen en natuurönderzoekers hebben getracht, den afkeer tegen de kat te vermeerderen door de verzekering, dat haar adem nadeelig is en bij hen, die ze inademen, de tering kan te weeg brengen. Volgens dezelfde schrijvers zouden hare hersenen een vergif zijn, en zelfs haar blik nadeel doen. Maar die doodäanbrengende hoedanigheden zijn even hersenschimmig als de gewaande genezende eigenschappen,

{==407==} {>>pagina-aanduiding<<}
welke sommige ouderwetsche geneeskundigen aan onderscheiden deelen der kat, aan haar bloed, haar drek, hare nageboorte en inzonderheid aan den kop eener zwarte kat hadden toegeschreven.’
De navolgende daadzaken zijn niet minder belangrijk.
‘Bernardin de saint-pierre vond eens (nog een kind zijnde) een arme kat, die aan den uitloop eener straatgoot lag te sterven. Zij had een steek met een braadspit gekregen, en kermde jammerlijk van pijn. Door medelijden aangedaan, neemt hij 't dier op, draagt het heimelijk naar den zolder, legt het daar op een bed van hooi, en brengt het geregeld eten en drinken, zijn ontbijt en middagbrood met het dier deelende en 't zoo veel mogelijk gezelschap houdende.
Na eenige weken was de kat volkomen genezen. Toen betoonde zij zich een uitmuntende muizenvangster, maar het dier was zóó schuw, dat het nimmer, dan alleen op de stem van zijnen vriend, te voorschijn kwam, zonder echter ook door hem zich ooit te laten aanraken. Het liep om hem heen, den staart doende opzwellen, zich tegen den muur strijkende en andere teekenen van herinnering en welbehagen gevende, maar nam bij de minste beweging, bij het geringste geluid de vlugt. Wantrouwend en dankbaar tevens, zag het in zijnen redder nog altijd een mensch. Bernardin de saint-pierre herdacht dit kleine voorval altijd met aandoening. Op eene onzer wandelingen, zeide hij, verhaalde ik 't eens aan j.j. rousseau: hij werd er tot schreijens toe door getroffen, en een oogenblik dacht ik zelfs, dat hij mij om den hals wilde vallen. (⋆)
De Heer d..., ofschoon omtrent een uur van Montpellier woonachtig, bezocht er alle avonden den schouwburg, en alle avonden kwam hem ook zijne kat, tegen elf ure, een goed kwartier ver van zijne woning te gemoet. Zij herkende hem, op den drok beganen weg,

{==408==} {>>pagina-aanduiding<<}
te midden van alle paarden, rijtuigen en voetgangers, liep miaauwende op hem aan, en sprong dan met vreugde op zijnen schouder.
Als bij afwezigheid der dienstbode eenige spijs zich onder 't bereik van dit dier bevond, nam het, verre van die aan te raken, den schotel in zijne hoede. Onbewegelijk zittende hield het de wacht, en verdedigde het voedsel, des noods tegen andere katten en zelfs tegen honden. De Heer d... beminde die kat genoeg, om haar op dezelfde tafel met hem te laten eten; en als zij dorst had, lekte zij aan de karaf.
Een oud man, die zijne dagen in afzondering op het land doorbragt, had er eene lieveling, eene kat, die dan ook al de goede hoedanigheden, bij een huisdier het meest geacht, in zich vereenigde. Inzonderheid had zij eene gewoonte, die haar tot een voorwerp van bewondering in de geheele buurt maakte, en tevens een blijk was van schrandere genegenheid voor haren meester. IJverig in het vangen van kleine vogels, verzuimde zij nooit, hem die te brengen, welke zij gevangen had; zoodat hij zich niet zelden op lijsters, leeuwerikken en ander dergelijk gevogelte kon vergasten. Wilde hij, dat zij op die jagt ging, dan behoefde hij slechts haar een halsband met een bel er aan, dien zij droeg, af te nemen en te zeggen: ‘finette, ga eens!’ Dan vertrok zij dadelijk, en het duurde niet lang, of zij keerde met eenig gevogelte terug.
Het Journal de Paris (van Februarij 1777) behelst de volgende anecdote: ‘Een kat en een zeer makke kanarievogel, bijna van hunne geboorte af te zamen in hetzelfde huis opgevoed, leefden er in de innigste vriendschap, en speelden en dronken steeds met elkander. Deze kat, eene vreemde kat ontdekt hebbende, die in huis geslopen was, en zich onder eene kast verborgen had, springt plotseling op den kanarievogel aan, grijpt dien tusschen hare tanden en loopt er ijlings mede weg. Een oogenblik daarna keert zij terug, tast de vreemde kat aan, en na haar met hulp der huisgenooten de deur

{==409==} {>>pagina-aanduiding<<}
uitgedreven te hebben, vervolgt zij haar, zoo ver zij kan. Men beklaagde den armen kanarievogel nog, toen men zijnen vriend, weder in huis gekomen, zag naderen met de kanarie onbezeerd in den bek.’
De kat van den Heer m..., een Parijschen winkelier, zat, gedurende de ziekte aan welke deze overleed, aanhoudend onder zijn ledekant, weigerende eenig voedsel te nemen, en zoo ras het lijk was weggedragen, verdween zij, zonder dat men haar ooit heeft wedergezien.
De Heer f..., van Versailles, had een kat, die hem bijzonder lief scheen te hebben, en voor welke ook hij eene genegenheid koesterde, waarover hij zich bij zijne vrienden soms schaamde; te meer dewijl het slecht gerucht, waarin deze soort van dieren staat, ook hem altijd nog eenige wantrouw inboezemde ten aanzien van de opregtheid der liefkozingen, welke het zijne hem dagelijks bewees. Het toeval echter leverde hem eindelijk daarvan zulk een overtuigend bewijs, dat het niet langer mogelijk was, er den minsten twijfel over te voeden. Op zekeren avond, laat te huis gekomen, had hij de deur zijner kamer naauwelijks geopend, of de kat, die anders zelden dat vertrek verliet, vliegt hem, miaauwende, te gemoet, en wentelt zich, met gevaar van een trap te krijgen, gestadig voor de voeten van haren meester, om hem te beletten naar binnen te gaan. Hij, niets daarin vermoedende, dan vreugdeteekenen over zijne te huis komst, neemt het dier op den arm, streelt het en spreekt het vriendelijk toe; maar de kat, geheel anders dan zij gewoon was, schijnt voor deze vriendschapsbetooningen ongevoelig, en met de oogen vast op de alkove gerigt, waarin het bed stond, slaakt het een der bekende bij zijn geslacht niet aangename kreeten, van liefde of van strijd. Dit wekt den Heer f... eenige bevreemding, en hij nadert de alkove.... Eensklaps springt de kat op den grond, en met eenen tweeden sprong vóór het bed, waar zij met vurige oogen, gekromden rug, te berge staande haren en dik gezwollen staart geweldig blaast, en op allerlei wijzen toont, dat iets buitengewoons haar

{==410==} {>>pagina-aanduiding<<}
ontrust en vertoornt. Nu bukt de Heer f... ziet onder het bed, en ziet.... eene hand. Onder het ledekant ligt een kerel verscholen. Hevig ontroerd, maar zijne tegenwoordigheid van geest bewarende, rijst de Heer f... op, en zegt bedaard: ‘Arme finette! heeft men u hier opgesloten en zonder eten gelaten? Kom mede mijn goedig dier!’ - Dus sprekende neemt hij de kat weder op, en gaat de kamer uit; maar doet de deur op het nachtslot, en haast zich de wacht te doen roepen, die welhaast verschijnt en den ongenoodigden bezoeker uit zijn schuilhoek te voorschijn roept.
Na dien aandoenlijken trek is het wel overbodig nog meer gevallen te melden.
Men mag veilig aannemen, dat de zeden van het kattengeslacht tot dus ver te oppervlakkig zijn gadegeslagen. De dwalingen en verkeerde uitspraken, omtrent den aard en de vatbaarheid van deze diersoort, zijn daaraan toe te schrijven.
Hoe waar dit zij, het zal toch wel niet zonder tegenspraak blijven. - Nieuwe denkbeelden zijn gelijk aan nieuwe schoenen, die in den beginne doorgaans drukken en zeer doen, alleen omdat zij nieuw zijn. Doch, men onderzoeke! Zelfs omtrent kleine zaken, is het goed de waarheid na te sporen.

II.

Akteurs in vacantie.

‘Gij kent’ - schrijft victor hugo - ‘mijne liefhebberij. Nimmer laat ik op reis de gelegenheid voorbijgaan om eens uit te stappen, een gedeelte wegs te voet af te leggen, en alzoo van de reis eene wandeling te maken.
Niets is zoo genoegelijk. Te voet is men zijn eigen meester; men voelt zich dan vrijer en luchtiger, en geeft zich, onverdeeld en ongedwongen, aan alle voorvallen,

{==411==} {>>pagina-aanduiding<<}
aan alle indrukselen over; in de boerderij, waar men ontbijt, onder den boom, in welks lommer men rust, in de kerk, waar men zijne dankbare blijmoedigheid voor de weldoende Godheid uitstort. Men gaat, men rust, men wandelt weder voort; niets dwingt, niets drijft, niets belemmert ons; al gaande, mijmert men ongestoord; het gaan zelf wiegt de ziel in zoet gepeins, het peinzen verbergt de vermoeijenis van het gaan; en de afwisselende landtooneelen misleiden omtrent de lengte van den weg; men reist niet, men zwerft; bij elken stap, dien men doet, ontstaat een denkbeeld; men voelt de denkbeelden als bij zwermen uit het brein geboren worden.
Gezeten in het lommer, aan den kant van een rijweg, naast eene bron, waaruit vreugd, frischheid, leven opborrelde, onder een iep of eik vol vogels, bij een veld vol boerinnetjes, heb ik vaak, uitgerust, en opgeruimd, in zoete droomerijen gelukkig, met medelijden, een of ander reisrijtuig, als een wolk door een dwarrelwind medegevoerd, zien voorbijsnorren: - dat snelle en schitterende voertuig, met een tragen, loggen, slaperigen, zich vervelenden reiziger er in; die bliksemstraal, die schildpadden wegslingert. - Hoe haastig zouden die beklagenswaardigen, misschien lieden van verstand en van gevoel, springen uit hunnen voortgaanden kerker, waarin zich de harmonie van het landschap in gedruisch, de zonneschijn in hitte, de weg in stof oplost, - indien zij wisten hoe veel bloemen er zijn aan elke struik, hoe veel parels in de keisteenen, hoe vele houris onder de boerinnetjes voor de gevleugelde, rijke, vreugdevolle verbeelding van den reiziger te voet! Musa pedestris.
En alles stroomt den voetreiziger toe; denkbeelden zijn het niet alleen, die hem bezig houden; ook avonturen komen hem over, en ik voor mij ben er een groot liefhebber van. Is het een ander zoet, avonturen te verzinnen, mij is het vermakelijk avonturen te ontmoeten.
Ik herinner mij nog levendig, dat ik, zes of zeven

{==412==} {>>pagina-aanduiding<<}
jaren geleden, naar Claye gegaan was, ettelijke uren van Parijs. Waarom? Dat weet ik niet meer. In mijn aanteekenboek vind ik slechts de weinige regels, die ik hier voor u afschreef, omdat zij, als een deel uitmaken van het gevalletje, dat ik u wil verhalen.
Te voet ging ik naar Parijs terug; tamelijk vroeg had ik mij des morgens op weg begeven, en, omstreeks den middag, daar het heerlijke bosch van Bondy mij er toe uitlokte, vlijde ik mij er neder in het mollige gras, op een plek, waar de weg plotseling een bogt maakt. Met den rug tegen een eikenstam, de voeten afhangende in een drooge sloot, zoo, half zittende half liggende, krabbelde ik met mijn potlood in mijn reisboek.
Toen ik den vierden regel geëindigd had, die ik nu op mijn manuscript door eene vrij groote tusschenruimte van den vijfden gescheiden zie, hef ik bij toeval de oogen op, en zie aan de andere zijde der sloot, op den rand van den weg, regt tegenover mij en slechts een paar schreden van mij af, een beer, die mij met strakken blik aanstaart. Op klaar lichten dag heeft men geen last van de nachtmerrie; oog en geest worden dan door schijn noch gezigtsbedrog misleid; men houdt dan een rotsklomp, een boomstronk voor niets anders dan ze zijn. Lo que puede un sastre is erg genoeg des nachts; maar om twaalf ure des middags, bij een zonnelicht van Mei, heeft men geene optische begoochelingen. Het was wel degelijk een beer, een levende beer, en bovendien een regt leelijke beer. Hij zat deftig voor mij, en toonde mij den stofferigen onderkant zijner achterpoten, waarvan ik al de nagels zien en tellen kon; zijne voorpoten hield hij over zijnen buik gekruisd. Zijn muil stond half open; een zijner ooren hing hem, gescheurd en bloedig, langs den kop; zijn onderlip, half afgerukt, liet zijne slagtanden tot aan den wortel zien; zijn eene oog scheen hij verloren te hebben, met het ander keek hij mij ernstig aan.
Ik zag noch hoorde iemand in het bosch, en het ge-
{==413==} {>>pagina-aanduiding<<}
deelte wegs rondom mij, dat ik van mijne zitplaats kon overzien, was volstrekt eenzaam.
Om de waarheid te zeggen: mijn hart was gansch niet gerust. Met een vreemden hond wordt men 't somwijlen nog ééns, door hem vleijend lord, turk of azor te noemen; maar hoe zal men een beer aanspreken? - Hoe drommel kwam hij in het bosch van Bondy, op den grooten weg van Parijs naar Claye? En waar zat die landlooper van de ruigste soort zoo diepzinnig over na te denken? - Het was vreemd; het was strijdig met alle gebruiken, orde en policiewetten, en, boven alles, het was volstrekt niet pleizierig. Hoe kon ik op mijn gemak zijn!! Evenwel ik maakte geene beweging om mij te verwijderen, en van zijn kant verroerde ook de beer zich niet; van lieverlede kwam het mij zelfs voor, dat zijn gelaat er goedhartig uitzag. Hij staarde mij zoo minzaam aan, als 't een eenöogige beer doenlijk is. Nu en dan, wel is waar, opende hij den muil; maar gelijk een slaperig mensch den mond opent; het was niet de ‘muil vol tanden’, van een roofdier; geen muil, die grimmigheid teekende; maar een gemakkelijk gapen; bijna het gapen van een rentenier, onder de voorlezing van een heldendicht. Die beer had in zijn voorkomen iets gelatens, eerlijks, en vrooms; dezelfde uitdrukking, die ik naderhand op het gelaat van oude, trouwe schouwburgbezoekers gevonden heb, bij 't zien van een oud treurspel. Alles bijeengenomen vond ik zijn uiterlijke zoo geruststellend, dat ik besloot van mijnen kant óók maar een gerust uiterlijke te vertoonen. Ik vatte dus mijn begonnen werk weder op, en schreef den vijfden regel in mijn zakboekje, die, gelijk ik reeds zeide, te ver van den vierden staat, omdat ik toch mijne oogen van 't oog des beers niet goed kon afhouden.
Terwijl ik zoo schreef zette zich een groote vlieg op het bloedende oor van mijnen toeschouwer. Statig hief hij zijn regterpoot op en streek er mede over zijn kop, met al de bevalligheid van eene kat, die haar toilet maakt.

{==414==} {>>pagina-aanduiding<<}
De vlieg trok af; hij zag haar een oogenblik na, en toen zij verdwenen was, zette hij zijne voorklaauwen op de klaauwen zijner achterpoten, en in die klassieke houding, zoo 't scheen, regt tevreden, begon hij mij weder oplettend aan te staren, alsof hij een oude kennis voor had, wiens naam hem ontschoten was. Ik moet erkennen, dat ik zijne afwisselende bewegingen met groote belangstelling gadesloeg.
Allengs begon ik aan het tête-à-tête gewoon te raken en was bezig den zesden regel der aanteekening te schrijven, toen eensklaps een derde wandelaar ons gezelschap kwam vermeerderen. Op den grooten weg klonk het doffe geluid van haastige voetstappen, die mede niet aan een kleinzoon van adam waren toe te schrijven, en van achter het hout daagde plotseling een tweede personaadje op, die van mijn ligtbruinen toeschouwer in niets verschilde, dan dat hij zwart was. De zwarte beer naderde in een sterken draf, maar zoo ras hij den bruinen gewaar werd, bedaarde hij, trad langzaam toe, en vlijde zich allerbevalligst nevens hem op het begroeide zand. De bruine beer echter verwaardigde den zwarten, noch de zwarte mij met een enkelen blik van oplettendheid.
Bij deze nieuwe verschijning, die mijne verlegenheid tot de tweede magt verhief, begon mijne hand te beven. Ik scheef: ‘serenaden te hooren.’ Maar tusschen ‘serenaden’ en ‘te hooren’ is een vrij groote gaping. - Die gaping beteekent: een tweede beer!
Twee beeren! - Dat was te erg! - Wat moest het beteekenen? - Het noodlot scheen 't op mij gemunt te hebben. Waarmede had ik 't verdiendl? - Te oordeelen naar den kant vanwaar de tweede bezoeker was opgedaagd, kwamen beide van Parijs, waar anders zoo weinig wilde en volstrekt geen stomme dieren gevonden worden.
Ik zat roerloos. De bruine beer raakte eindelijk met den zwarten aan het spelen, en in het stof rollende, wer-
{==415==} {>>pagina-aanduiding<<}
den beide nu even grijs. Hen met elkander bezig ziende, waagde ik het op te staan en overlegde bij mij-zelven, of ik het ook zou durven wagen mijn rotting op te rapen, die in de drooge sloot was gevallen, toen er eensklaps een derde, rosse, regt leelijke beer verscheen, nog erger gehavend en nog sterker bebloed dan de eerste, en na dien derden nog een vierde, vijfde, en zesde; de twee laatsten te gelijk. Die vier liepen den weg over, gelijk figuranten over den achtergrond van een tooneel, zonder naar iets om te zien, en bijna rennende alsof zij vervolgd werden. Dit werd nu al te fraai; de opheldering moest nabij zijn, en zij kwam ook. Ik hoorde geblaf; ik hoorde geschreeuw. Tien of twaalf bulhonden, en zeven of acht kerels, met zware stokken en muilbanden in de hand, stormden voorbij, de vlugtende beeren achterna. Een dier mannen bleef staan, en terwijl de overigen de beeren opvingen en muilbandden, Jostte hij mij het raadsel op. De eigenaar van het beestenspel, of zoogenaamde Cirque, aan de Barrière du Combat, nam de Paaschvakantie te baat, om zijne beeren en honden naar Meaux te zenden, waar zij hunne kunsten moesten vertoonen. Die geheele menagerie reisde even als ik te voet. Maar op de laatste pleisterplaats had men de dieren (ik begrijp niet regt waarom) van hunne muilbanden bevrijd, en terwijl de wachters in een herberg hun diner gebruikten, hadden de beeren van hunne afwezigheid gebruik gemaakt, om vrolijk en van dwang ontheven, op hun gemak een eindje voort te kuijeren, en zich eens te vertreden in het aangename bosch van Bondy. Het waren eenvoudig reizende akteurs, die van hunne vacantie gebruik maakten, om het schoone der natuur te genieten.
Dit is een der avonturen, die ik aan mijne voetreizen te danken heb.
Dante verhaalt, in den aanhef van zijn gedicht, dat hij in zeker bosch een panther, na den panther een leeuw, en na den leeuw eene wolvin heeft ontmoet. Als

{==416==} {>>pagina-aanduiding<<}
de overlevering waarheid spreekt, hebben de zeven wijzen van Griekenland, op hunne reizen door Egypte, Phenicië, Chaldea en Indië, al zulke ontmoetingen gehad. Thales van Milete werd lang door een gevleugelde griffioen gevolgd; bias van Priene reisde zij aan zij met een links; periander van Korinthe deed eenen luipaard terugdeinzen door hem strak aan te zien; solon van Athene ging stoutmoedig op een woedenden stier los; pittacus van Mytilene ontmoette een souassouaron; cleobulus van Rhodus werd door een leeuw en chilo van Lacedemon door eene leeuwin aangevallen.
Zouden alle die zoo wonderlijk schijnende ontmoetingen, op den keper beschouwd, niet zeer waarschijnlijk hare oplossing vinden in 't uit wandelen gaan der bewoners van oude menageriën, van voormalige Barrières du Combat, gedurende Paasch- of andere vacantiën? - Had ik mijn avontuur met de beeren op wat indrukmakender wijze verteld, dan wierd ik, over een paar duizend jaren voor een orpheus gehouden, dictus ob hoc lenire tigres. Ziet gij wel, vriendlief! hoe mijne ruige akteurs in vacantie den sleutel geven van vele wonderen der oudheid. Mogen de dichters en de wijsgeeren van Griekenland het mij vergeven, maar ik hecht niet veel geloof aan den invloed van een paar verzen op een luipaard, of aan de overredingskracht van een syllogismus tegen eene hyena. Dit geloof ik gaarne, dat, reeds zeer vroeg, de mensch, dat denkende, de instinkten naar zijn welgevallen wijzigende wezen, het geheim ontdekt heeft om leeuwen en tijgers te verbasteren, alle dieren te doen ontaarden, en de beesten nog beestelijker te maken dan ze van nature zijn.
De mensch meent altijd en overal eene groote schrede voorwaarts gedaan te hebben, wanneer het hem, door schrander uitgedacht onderwijs, gelukt is, woestheid te doen vervangen door domheid.








{==417==} {>>pagina-aanduiding<<}

Mengelwerk.

De verheffing van Ansfried, Graaf van Huy en Teisterbant, tot achttienden bisschop van Utrecht. (⋆)

Anno 996.

Medegedeeld door Mr. Marinus Verbrugge, Lid van de Maatschappij van Nederlandsche Letterkunde te Leyden.

Wie is er onder ons, Mijne Heeren! die niet gaarne met zijne gedachten van tijd tot tijd terugkeert in het verledene, en er vermaak in schept, om bij de beschouwing van het bestaande op te klimmen tot de oorzaak der wording van hetgeen voor oogen is? Hoe menigmaal verheft zich hier eene stad, die haren oorsprong aan waarlijk altijd wetenswaardige gebeurtenissen te danken heeft; hoe vaak wijst ons een schier onopgemerkt overblijfsel van een vóór langen tijd vervallen burgt of geestelijk gesticht, op de vernielende krachten van den tijd, waarvan het belangrijke toch nog door dien romp wordt in het geheugen teruggeroepen; hoe vreemd luidt soms niet het geschiedverhaal nopens op deze of gene plaats voorgevallene gebeurtenissen, waarvan het spoor zich in eenen nacht van onzekerheid verliest! En toch scheppen wij behagen in het onderzoeken van al wat vóór onzen tijd is gebeurd; niet maar, omdat het een ingeschapen gevoel schijnt, om zich aan te sluiten aan

{==418==} {>>pagina-aanduiding<<}
vroegere geslachten; - maar nog meer, omdat de kennis van het verledene eenen schat van nuttige lessen en wenken doet verzamelen, welke door hen, die thans leven of na hen komen zullen, niet mogen veronachtzaamd worden. Hier zijn het tafereelen van huiselijk geluk; ginds heerlijke voorbeelden van deugd; elders wederom gewrochten van ijver voor godsdienst, die treffen en roeren; en al mogen de denkwijze en zeden der vroegere geslachten geenszins overeenstemmen met onze begrippen, met onze gewoonten: dit hebben wij echter allen gemeen; liefde voor het goede, gezindheid tot bevordering van het rijk van waarheid en deugd, en belangstelling in tijdelijk en eeuwig welzijn.
Dáárom zult gij het mij ten goede houden, M.H.! indien ik u heden avond eenige oogenblikken bezig houde, met het verhaal van een vóór eeuwen plaats gegrepen hebbend voorval, 't welk mij toegeschenen is, nog wel een en ander ter betrachting waardigs in zich te bevatten; namelijk: de verheffing van ansfried, Graaf van Huy en Teisterbant, tot achttienden Bisschop van Utrecht, ten jare negen honderd zes-en-negentig, waaraan een bijna verdwenen bouwval mij indachtig maakte.
Vergunt mij dus uwe welwillende aandacht, als ik die wenschte te bepalen op het vroeger huiselijk leven van dezen verdienstelijken man; zoo als daarvan enkele bijzonderheden zijn opgeteekend bij oude schrijvers; - op de zoo even gemelde verheffing-zelve; om ten slotte nog het een en ander mede te deelen over hetgeen door ansfried na zijne verheffing tot Bisschop werd verrigt.

Onder het gebied van Leusden, niet ver van de beek de Eem, en op eenen niet zeer ver van Amersfoort verwijderden afstand, ligt het door boschrijke omgevingen en heuvelachtigen grond zóó bekoorlijke buitenverblijf Lokhorst. Statig verheft zich het lustslot aan het uiteinde van een met eerwaardig geboomte prijkend bosch ter linkerzijde, terwijl het gebouw, van achteren en van ter zijde omgeven door eene warande en moestuin, aan de regterzijde

{==419==} {>>pagina-aanduiding<<}
het gezigt begrensd ziet door een bosch, aan welks verste punt eene boerderij zich vertoont; terwijl het uitzigt van het huis-zelf over eene breede hier en daar door boschjes gebrokene vlakte eenen grooten en wijd strekkenden omvang heeft, en op welks grond men thans nog een overblijfsel van eenen ouden, ronden toren aanschouwt, die gezegd wordt deel te hebben gemaakt van een vroeger aldaar aanwezig Benedictijner Klooster. Dat brokstuk van het gewijde gebouw ligt aan de helling van eenen niet zeer hoogen heuvel, die in vroegere tijden, en wel tot in het begin der elfde eeuw, den naam voerde van den berg Hohorst; doch die sedert de stichting van het klooster daarnaar genoemd werd de berg der Heilige maria (Sanctae Mariae mons); doch meer algemeen en nog heden ten dage is bekend geworden en gebleven onder dien van den Heiligen Berg. (1)
Dáár, op eenen schoonen zomerdag des jaars 1841 nedergezeten onder het gebladerte van eeuwenheugende boomen, klommen mijne gedachten op tot hetgeen tot dien bouwval aanleiding kon gegeven hebben. Bekend was het toch, dat sedert de helft der zestiende eeuw reeds daar ter plaatse een riddermatig lustslot was verrezen, in welks feestzalen men wel niet altijd zal gedacht hebben aan de vrome kerkzangen, door Godgewijde mannen aldaar eenige eeuwen vroeger dagelijks aangeheven; en wier wijze van Godsvereering zóó veelzijds verschilde van de denkwijze, in zaken van godsdienst, der later op dienzelfden grond levende geslachten. Of getuigde niet reeds theodorus verhoeven in zijne Succincta descriptio rerum Amersfortiarum, (2) dat het een alleraangenaamst verblijf was van apollo en de Muzen, alwaar de dichters, de gastmalen en het stedelijk rumoer verlatende, in de stilte der eenzaamheid de plek zoch-
{==420==} {>>pagina-aanduiding<<}
ten, waar zij, bij het zacht gemurmel der beken, en het gezang der vogelen, onder den aandrang van minerva, geleidelijke en schoone liederen mogten uitstorten?
Dáár was het, alsof mij allengskens de inzage in het verledene helder werd; het was alsof de nevel der vergetelheid werd weggenomen, en ik mij verplaatst vond te midden van het onrustige en bedrijvige leven, dat het einde der tiende eeuw kenteekende, toen de onophoudelijke oorlogen, door otto den Eersten, den Tweeden, en den Derden in Europa gevoerd, ook de Nederlanden niet in rust lieten. Toen stond dáár voor mij het beeld van den grooten ansfried, den Graaf van Huy en Teisterbant, door sommigen, edoch ten onregte, ook voor Braband als met het hoog gezag bekleed, voorgesteld; (3) een achtbaar man, die niet minder door zijn zwaard dan door zijnen mijter groot, maar nog grooter was door zijne voortreffelijke hoedanigheden. Hij was de stichter van het klooster, bij welks bouwval ik nederzat; kon er beter plaats worden uitgevonden, om aan de nagedachtenis van dezen mensch eenige oogenblikken te wijden?
Niet altijd was men onder de regeringen der ottoos in het harnas; van tijd tot tijd toefde dan ook Graaf ansfried op zijnen burg, een lusthof nabij Driel aan de Maas; en sleet in het gezelschap eener aanminnige en brave echtgenoote, en van eene om hare goede hoedanigheden geroemd geblevene dochter, gelukkige en zorgelooze dagen. Zelf ruimschoots met aardsche goederen begiftigd, had hij in hilsundis, de oudste der beide dochters van witcer V, Heer van Strijen, eene echtvriendin gevonden, wier erfgoederen zoo in het tegenwoordige Limburgsche als in het Noord-Brabandsche en Zuid-Hollandsche eene aanmerkelijke oppervlakte besloegen, waaronder ik slechts Thoorn bij Roermond, Geertruidenberg in Noord-Braband, het Land van Strijen-zelf, en Putten in Zuid-Holland zal behoeven te noemen. Geen wonder

{==421==} {>>pagina-aanduiding<<}
dus, dat onbekommerde dagen en feestelijke uren ook naar de zeden van dien tijd gesleten werden, en het echtelijk paar zich verlustigen mogt in het genot van al die levensgeriefelijkheden, welke aanzien, rijkdom en magt verschaffen kunnen. Zóó hadden zij een aanzienlijk gedeelte van hun leven doorgebragt, en geen onheil of rampspoed was diep treffend genoeg geweest om den gelukstaat om te keeren, die op liefde en godsvrucht was gegrond. Maar op eenmaal komt aan den huwelijkshemel een onweder dreigend op, 't welk den bliksem met zich voert, die het al te gelukkig echtpaar doodelijk zou treffen.
Niet ver van het door ansfried bewoonde lustslot stond, op betrekkelijk geringen afstand, eene kleine kapel, die als het bedehuis der Vrouwe met eenvoudige maar kostbare versierselen prijkte. Dáár zag men voor het altaar een schilderstuk van jan van eyck, die, schoon meer bekend onder den naam van jan van Brugge, te Maas-eyk het levenslicht ontvangen, en dáár ettelijke blijken zijner kunst had achtergelaten. De schilderij stelde de Heilige geertruida voor, zóó als die rondwandelende in levenden lijve, op den naar haar genoemden berg, in stille aanbidding, hare dagen sleet. Derwaarts begaf zich, vaak ten nachtelijken tijde, de godvruchtige hilsundis, om voor hare beschermheilige haar hart ten offer te brengen, hare bekommeringen en dankzeggingen over het dierbare pand van haren echt uit te storten, om te bidden voor het behoud van het dierbaar leven van eenen echtgenoot, die zich herhaaldelijk bloot gaf, als hij streed aan de zijde zijns Keizers. Of was de geduchte nederlaag, door otto II op 13 Julij 982 geleden, in den slag bij Baseutello, in Calabrië, tegen de vereenigde Arabieren en Grieken, (4) toen hij noode en met lijfsgevaar aan de hem opwachtende Grieken in de Adriatische zee ontvlood, niet dáár, om ernstige bekommeringen op te wekken, en bij den nog zóó jeugdigen leeftijd van den

{==422==} {>>pagina-aanduiding<<}
krijgshaftigen otto III, de toekomst met bezorgdheid te gemoet te gaan?
Zóó lag de waardige Vrouw hilsundis, indien wij het in de Oude-Hollandsche-Chronijk geboekstaafde gelooven mogen, (5) ook dáár, op zekeren nacht nedergebogen voor de beeldtenis der Heilige, en had eerbiediglijk eene waskaars ter harer eere ontstoken, en stortte haar gemoed, volgens hare loffelijke gewoonte, uit, om, naar de denkwijze van dien tijd, Gode op welbehagelijke wijze, de lof en eere toe te brengen; - en weinig dacht zij, dat uit hetgeen goed en betamelijk was in hare oogen, de spin venijn zoude zuigen. - Een believende en waarschijnlijk op meerderen invloed zich spitsende dienaar des Graven, weet denzelven de tot daartoe hem niet bekende geheime Godsvereering zijner gemalinne te doen voorkomen als een allezins verdacht, immers altijd als een onbetamelijk en laakbaar gedrag, en werpt eenen angel in de borst des eerlijken ansfrieds, door het vermoeden van ontrouw zijner echtgenoote te doen ontstaan. Wie peilt de diepte van dien wond in de borst des braven; wie maalt de folteringen van eenen ontroerden geest des tot daartoe onërgdenkenden mans; wie treedt in zijnen raad, wat hij te doen hebbe; wie voorziet de uitkomst van dit treurspel in het nachtelijk uur? Het vernuft kan de pen bezigen, om mogelijke en vermoedelijke gewaarwordingen af te schetsen, de verbeelding kan met hare penseelen en kleuren, die sterk spreken, zich allerlei voorstellingen ten nutte maken, om spanning van alle zintuigen en roering van alle hartstogten te weeg te brengen; - de weedom, die een door diepe smart aangedaan gemoed grieft, laat zich onder geene woorden brengen; voor dat gevoel is de taal, althans voor zelf diep gevoelende wezens, doorgaans onvermogend, om het naar eisch uit te drukken. Wat zou ik dan meer kunnen zeggen, dan dat
ansfried, met allerlei folteringen in het hart, als een in onrust gebragt echtgenoot, zijne tot daartoe boven alle verdenking ver-
{==423==} {>>pagina-aanduiding<<}
hevene gade gaat bespieden, vergezeld van den man, die hem het verraderlijk berigt had aangebragt. Maar ziet, toen zij den gewijden grond der kapel in stilte betraden; daar was niemand dan alleen hilsundis geknield en in geheiligde aandacht als opgetogen; en door de wijze, waarop zij neergebogen was, spreidde het voor den altaar brandende waslicht eenen helderen glans om het hoofd der biddende, dat als eene onverderfelijke straalkrans van heiligheid haar scheen te omgeven.
Voorzeker nu, was wel alle twijfel opgeheven, en de eer der Vrouwe buiten bereik; de tuchtroede wachtte den te ijverigen dienaar; daar treedt de ook in deze oogenblikken hares levens voortreffelijke en grootmoedige hilsundis, na van het voorgevallene onderrigt te zijn, tusschen beide: zij wordt een beukelaar en rondas voor den onverlaat, die hare eer had getracht te bezwalken, en ontwapent baren tot strenge bestraffing gereed staanden echtgenoot; en verdedigt het gedrag des laaghartigen aanbrengers, waar zij haren echtgenoot toevoegt: ‘dat een, die zoodanig voor de eer zijns meesters waakte, veel meer lof- dan strafwaardig was.’
Doch ondanks dit alles, was het geluk verwoest, het vertrouwen, ofschoon hersteld, ernstig geschokt geworden. Hilsundis kon het niet vergeten, dat, ofschoon de schijn tegen haar was, doordien zij buiten weten haars echtvriends, op ongelegene uren in stilte het echtelijk verblijf verliet; hare eer, hoe korten tijd dan ook, was verdacht geworden; haar vrouwelijk gemoed, dat in stille deugden, in godsdienstige vereeringen, in pligtbetrachting hare eerbaarheid, hare kuischheid, hare trouw en hare liefde veilig en geborgen waande, was te jammerlijk uit dien zaligen droom ontwaakt; en dat ontwaken verwoestte haar levensgeluk; en het verkeer onder de menschen, in den kring, waarin zij zich tot daartoe bewogen, en waarin zij geschitterd had, stond haar tegen, en werd haar tot ondragelijken last: en nu besloot zij, met overleg van haren man, de wereld vaarwel te zeggen, om zich voortaan geheel en al aan haren vromen ijver te kunnen overgeven.

{==424==} {>>pagina-aanduiding<<}

Niet lang na dit ten jare 990 voorgevallene, rijst er op haren eigenen grond, te Thoorn, niet verre van Roermond, een deftig en grootsch gesticht op, hetwelk zij tot eene abdij voor aanzienlijke jonkvrouwen inrigtte: zij beschonk het met een aantal aanzienlijke inkomsten en goederen; bragt de kerken van Strijen, van Geertruidenberg, van Gilse en Baarle onder het toezigt dier abdij, en plaatste zich aan het hoofd der geestelijke zusters in dat gesticht. Doch niet lang overleefde zij den slag, dien men zoo baldadiglijk aan haar lievend en tevens Godvreezend hart had toegebragt; want reeds was zij ten jare 996 bezweken. (6).
Daar was nu ansfried eenzaam en verlaten. Zijne eenige dochter had zich van hare moeder niet kunnen scheiden, en had verkozen, liever der wereld af te sterven en te treden in de voetstappen van haar, die haar had opgekweekt, dan eenmaal haar lot aan eenen echtvriend toe te betrouwen, bij wien zij zich minder beveiligd waande, tegen de stormen des levens. En toen die veelgeachte dochter eener eerbiedwaardige moeder zelve als Abdis het gezag voerde: wie haar toen bewonderde om hare vroomheid, zóó ijverig reeds in nog zoo jeugdigen leeftijd, die zou weldra in bitteren rouw gedompeld zijn, toen die lichtende star, vier jaren na hare voorgangster, reeds ten jare 1000, van den geestelijken starrenhemel voor altijd verdween.
Weldra werd de wapenrusting wederom aangetogen,

{==425==} {>>pagina-aanduiding<<}
en ansfried volgde Keizer otto III naar Rome, om den weêrspannigen crescentius te tuchtigen. Inmiddels evenwel kon hij niet nalaten, om in zijne eenzame uren zich te verkwikken met het lezen van stichtelijke boeken; en geen wonder! - of was hij niet tot zijn vijftiende jaar opgevoed door zijnen oom robert, den Bisschop van Trier, tot dat hij daarna door zijnen oom ansfried XV aan den Aartsbisschop van Keulen overgegeven, en eerst na eene geheel wetenschappelijke opleiding was toegewijd aan het krijgsmansleven? Nu kwam hem te stade, wat hij in prillen leeftijd het meest had behartigd: de liefde tot de wetenschap had hem hoofd en hart geopend, en is het dan te verwonderen, indien wij van zijne regtvaardigheid, van zijne godsvrucht, van zijne gematigdheid, gewag vinden gemaakt? - Wanneer wij hem zien voorgesteld als den schrik der boozen? - Met één woord, zijne godvreezendheid, en zoo immer, nu blonken zijne edele inborst en zijne voortreffelijke hoedanigheden meer en meer uit; - hij, de zwaarddrager van otto III, de held, die aan de zijde zijns Vorsten streed, was in en buiten het leger eervol bekend. Of zouden wij, M.H.! redenen hebben om te betwijfelen, wat onder anderen door alpertus metensis (7) en den analista saxo (8) desaangaande van hem getuigd wordt? Neen, voorzeker, wat een kundige van
loon, (9) met een scherpzinnigen van mieris (10) en

{==426==} {>>pagina-aanduiding<<}
van heussen (11) bij onderzoek hebben gemeend, met hun zegel te mogen bekrachtigen, zouden wij dat roekeloos verwerpen? Niet, om hetgeen hij, de edele ansfried, daarna ten voordeele der Kerke deed; (12) maar omdat 's mans gemoedsbestaan waarlijk te prijzen was, moeten wij den reuk van heiligheid, waarin hij gestorven is, niet voor loutere werkheiligheid uitkrijten of 's mans deugden miskennen.

Nog staat het leger van otto III voor Rome; en daar wordt het berigt aangebragt, dat boudewijn, Bisschop van Utrecht, aflijvig is geworden. Wie zal den magtigen geestelijken en wereldlijken Heer vervangen? Wie zal vermogen zijne beeldtenis te slaan op de munt; een regt, waarvan geen spoor bestaat, dat het te dier zelfder tijde reeds door de Hollandsche Graven zou uitgeoefend wezen? (13) Wie vereenigt in zich aanzien en geletterdheid en magt; en verdient dat hem een ambt opgedragen worde, van welks rigtige uitoefening het tijdelijk en eeuwig welzijn van zoo velen afhankelijk wordt gesteld? - Otto III beraadt zich niet langer wien anders dan ansfried zou de mijter voegen? (14)
Wilt gij weten, M.H.! hoe de opdragt werd ontvangen? Welnu, verplaatst u dan met mij in den geest in de hoofdkerk te Aken; dáár zult gij den gemoedelijken ansfried zien geknield voor het altaar der Moeder-
{==427==} {>>pagina-aanduiding<<}
maagd; dáár bidt hij om bijstand, ‘ten einde deze zóó ongewone aanstelling, zoo die wettig was, mogt voltrokken, zoo niet, door hare voorsprake verhinderd worden.’ Dáár ligt hij nedergebogen voor het altaar, waar alles hem herinnert aan een Hooger bestuur, dan dat van menschen; dáár gevoelt hij, dat de verheffing tot eer en aanzien komt van den Regeerder der wereld; dáár knielt hij neder, en bidt om de bevestiging in gezag en magt van Hem, den Oppermagtige, van wien alle magt uitgaat. - Zou ik zóó zeer hebben misgetast in mijn oordeel, dat geene werkheiligheid, maar wezenlijk loffelijke drijfveeren de handelingen van ansfried bestuurden? Welk eene eerbiediging van dat opperbestuur des Allerhoogsten; welk nederig berusten in Diens wil, om eenen hem opgelegden zwaarwigtigen pligt op zich te nemen, en dien blijmoedig te dragen en naar geweten te vervullen; welk eene waarachtige nederigheid van hart en geest, bij betamelijk mistrouwen op eigene krachten, in zoo groote aangelegenheden!
Let, M.H.! wat ik u bidden mag, op de uitkomst. Bevredigd in zijn gemoed, aanvaardt hij met innig pligtbesef zijne hooge waardigheid; daar treedt hij voor het hoog-altaar, en als evergerus gereed staat hem te wijden, spreekt hij, onder het afleggen van zijn ridderlijk zwaard en het nederleggen van hetzelve op het altaar der nooit volprezene Moedermaagd, deze den man ten volle kenteekenende woorden uit: ‘dat, gelijk hij met hetzelve voorheen de wereldsche eer had bekomen, en ook tot nog toe met hetzelve gods vijanden, en die der weduwen en weezen te keer gegaan had, zich zóó thans ook, in Hare hoede en voorspraak, opdat hij ook de eeuwige eer en zaligheid erlangen mogte, ten dierste aanbeval.’ - Treffende plegtigheid voorwaar, toen de in den krijg geharde, en onder het wapengekletter zijnen letterlievenden geest niet verloren hebbende held dáár nederknielde op de trappen van het hoog-altaar, en met den mijter en het plegtgewaad bekleed werd. - Hadden (zoo als men aangeteekend vindt) Keizer en Bisschoppen met eenparige stemmen den uitverkorene den hoogen rang waar-
{==428==} {>>pagina-aanduiding<<}
dig gekeurd; en juichten allen de keuze toe; - bij het roerend afscheid van ansfried van zijne vroegere wapenbroeders, vloten de tranen van ongeveinsde aandoening langs de kaken zelfs der wakkerste strijders. (15)

Dáár, waar ik bij den zich onder het geboomte verschuilenden bouwval was nedergezeten, moest, bij het indachtig zijn aan de deugden van Graaf ansfried, eene belangwekkender omstandigheid, het aandoenlijke van de plaats-zelve, nog meer den geest treffen.
Naauwelijks toch was ansfried sedert weinige jaren Bisschop van Utrecht, of de hand werd gelegd aan de oprigting van het Gesticht, waarvan bij velen het bestaan te naauwer nood in het geheugen is bewaard gebleven; en toch was alles reeds ten jare 1006 in gereedheid, en werd het klooster der Benedictijner-orde ingesteld, blijkens de opene brieven daarvan verleden, bij giftbrief des Bisschops van den 18 November 1006; waarbij ook de inkomsten aan het Gesticht verzekerd, en verscheidene in Noord-Braband gelegene plaatsen onder het kerkelijk

{==429==} {>>pagina-aanduiding<<}
toezigt des kloosters werden gebragt, zoo als de dorpen Westerloo, Oele, Meerbeke en andere gelegen in het Land van Strijen. (16) - Waant echter niet, M.H.! dat het doel dier vereeniging was, om met ziellooze kerkgebaren en geestelijke tijdverspillingen een afgezonderd leven door te brengen; - neen; de mond der tijdgenooten vloeide er van over in het voor de nakomelingschap te boek gestelde; hoe in werkdadig geloof en liefde de wandel dier geestelijke broederen uitblonk. En geen wonder; of is het niet eene waarheid, dat ansfried, - toen hij twee jaren vóór zijn overlijden, zijne hooge waardigheid nederlegde, en het kleed der orde hebbende aangenomen, (17) zich een vast verblijf koos in dit Gesticht, - voorging in het bezoeken van lijdenden en kranken, en ijverig weldeed aan allen, die zich tot hem wendden en in hunne nooden voorzag? Voorzeker; alpertus metensis heeft het in zijnen eenvoudigen, maar voor zijnen leeftijd zóó opmerkelijk gekuischten stijl, op eene indrukwekkende wijze medegedeeld, hoe de grijze ansfried, blind geworden zijnde, zich overal liet
rondleiden, en niet afliet woorden van troost en van opwekking te spreken, de lijdenden met zielespijs zoowel te laven, als hunne ligchamen te verplegen. (18) Kan het dan wel anders, of, een herder, die met zijnen staf zóó zorgelijk de hem toebetrouwde kudde hoedde, en waar het pas gaf, haar beschermde; die het voorbeeld van zijnen goddelijken Mees-
{==430==} {>>pagina-aanduiding<<}
ter, den goeden Herder bij uitnemendheid, trachtte na te volgen in handel en wandel; de man, die op het laatst zijns werkzamen levens door langdurige krankte werd aangedaan, en zijn lijden zóó geduldig droeg; schier als een Heilige is vereerd geworden?
Niet verre van de plaats, waar hij het klooster stichtte, heeft ook zijn lijk eene plaats gevonden. En hoe korten tijd mogt hij slechts het volle genot smaken van al wat hij goeds gedaan had? (19) Wij toch moeten het stichten van kloosters niet beoordeelen naar het meerder licht, dat onzen tijd kenteekent, maar naar den geest dier tijden; en gewis waren toen de kloosters van veel nut, en de bewaarplaatsen van wetenschap. En wat nu werd oorzaak, dat het gestichte klooster dermate is vervallen, dat daarvan bijna niets is overgebleven? Heeft het vuur der tweedragt in de zestiende eeuw, in den strijd voor de vrijheid van geweten, het gebouw gesloopt? Het is met geene zekerheid te melden; en de reden daarvoor is eenvoudig; want reeds ter helfte van de elfde eeuw, in 1050, werd het gebouw aan deszelfs bestemming onttrokken, doordien men, de geestelijken te dien tijde aldaar niet genoegzaam veilig achtende, de Vereeniging heeft overgebragt binnen Utrecht, blijkens opene brieven van bernulfus te dien jare; (20) alwaar die vereeniging van geestelijke broeders als leden der Abdij van St. paulus zich vermaard gemaakt heeft.

Ziet daar, M.H.! wat mij zoo al te binnen schoot, toen ik, in eene bekoorlijke landstreek, eenige oogenblikken mogt verwijlen op die zoo te regt den Heiligen Berg genaamde plek. - Gij zult oordeelen, of ik, bij

{==431==} {>>pagina-aanduiding<<}
de mededeeling dier overdenking uwe billijke verwachting heb te leur gesteld; - wat mij betreft, ik heb in het denkbeeld verkeerd, dat ook voor het levende geslacht uit de herinneringen, aan bepaalde plaatsen zich eigenaardig vasthechtende, eenig nut te trekken was. Of zou het voorbeeld van eenen in zijnen tijd zoo uitmuntenden man niet aansporen, om door verlichting van den geest en beschaving des harten bekwaam te worden tot het bedrijven van zoodanige daden, die - welk licht den nakomeling ook bestralen moge - altijd om de edelaardigheid der drijfveeren prijzenswaardig blijven, omdat zij strekten tot bevordering van het welzijn van den evenmensch; en deze waarheid zóó heerlijk in het licht stelt, dat de wetenschap zielenädel en beschaving aanbrengt, en dat zij gevolgelijk een doel beoogt, dat wenschelijk is door elk een bereikt te mogen worden; want waar de verlichting des geestes niet gunstig inwerkt op het gemoedsbestaan, en daarvan onze handelingen de blijken opleveren, daar moge zij schitteren en bewondering wekken, maar gevierd en bemind worden zal zij niet. - Gij, M.H.! haakt gij niet naar die wetenschaplijke kennis, die het schoone en goede tevens in zich bevat; en zou ik mij vergissen, indien ik in u onderstelde, dat ook die heilige begeerte u bezielt, om nuttig te zijn aan de Maatschappij, waarvan gij een deel zijt, door vlijtig gebruik te maken van al die vermogens, die onze Hemelsche Vader in het belang van alle zijne kinderen heeft toevertrouwd; en het de stille wensch is van ons hart, om, zoo wij al niet door de nakomelingschap mogten geroemd worden, ons aandenken in zegening moge blijven bij hen, die ons gekend hebben, om deugdlievendheid, om pligtsbetrachting, om toewijding aan het algemeen welzijn, met reinen en weldadigen levenswandel, versierd door opgeklaarden en ongehuichelden godsdienstzin?

Middelburg.
Mei 1850.


{==432==} {>>pagina-aanduiding<<}

Abbo en Orock.

(Naar GOUET.)

Als men de bezittingen der Engelschen in Oost-Indië bezoekt, is het niet mogelijk zonder een diep gevoel van medelijden te zien, hoe de weerlooze, betreurenswaardige Hindo's, zonder zich te beklagen, hun kortstondig bestaan doorbrengen met hun vruchtbaar Land uit te putten, tot verrijking van een niets doenden, schraapzuchtigen buitenlandschen handelstand. Een handvol Britsche soldaten, gisteren geworven, heerscht er als geboren tamerlan's over uitgestrektheden, groot genoeg om er Koningrijken in af te palen, voor al de Kroonprinsen van Europa. De Hindo's, ofschoon van nature niet lafhartig, gaan zelden met krachtdadigen tegenstand die fortuinzoekende, veelal zoo onbedreven als onverzadelijke Proconsuls te keer. Als de ongelukkigen, half bezweken onder den zwaren arbeid, hun door misdadige willekeur opgelegd, somwijlen het hoofd verheffen, wordt de leuze van hunnen opstand de sombere spreuk uit een hunner heilige boeken: het is beter te zitten dan te gaan; beter te liggen dan te zitten; beter te slapen dan te waken; maar beter dan dat alles is de dood. - Er wordt niet veel stoutmoedigheid vereischt om een volk, dat zoo gedwee is, te overheerschen, en de Engelsche Oost-Indische Compagnie maakt 't zich, tot verrijking harer deelhebbers, ook ruimschoots ten nutte.
De laatst gevoerde oorlog tegen China heeft een maatstaf gegeven tot beoordeeling van de dapperheid der bewoners van het Hemelsche Rijk, en de gemakkelijke verovering van Siberië en Kamschatka, door de Russen, toonde voorlang alreeds, hoe weinig weerbaar de volken zijn van Azië.
Met hunne nageburen, de bevolkingen van Amerika is het anders gesteld. Naauwelijks is men behring's straat doorgevaren, of op de kust van het nieuwe vasteland en op de Aleutische eilanden doen zich onder de Indianen

{==433==} {>>pagina-aanduiding<<}
krachtige karakters op, onverschrokken, groothartige zielen, tot de edelste opöfferingen in staat.
De geschiedenis van stanislas orock wordt nog met ontzetting in het gebergte van Oonalaska verhaald, en geeft een denkbeeld van den moed en de edelmoedige geestdrift, tot welke de Aleutianen in staat zijn zich te verheffen.
Alvorens het Drama te doen kennen, dat wij gereed staan op te voeren, willen wij iets zeggen van de natuurlijke gesteldheid dezer gewesten, in Europa zoo weinig bekend.
De Aleutische of Vossen-eilanden strekken zich uit van het schierëiland Alaska, in Noord-Amerika, tot aan het schierëiland Kamschatka, in Azië. Na Kodiak en Ounimaz is Oonalaska het grootste dier eilanden, die eene lijn beslaan van vijf honderd uren lengte, en de gebroken, op het water drijvende schakels gelijken van eene keten, die vroeger Azië en Amerika, de oude en nieuwe wereld zamenhechtte. De vulkanische bodems van de meesten dezer eilanden werpen schier onafgebroken vlammen uit, als ware 't om hunne gemeenschappelijke afkomst en verwantschap te bewijzen met de vuurspuwende bergen van Alaska en Kamschatka. Oonalaska wordt door een gebergte beheerscht, met eeuwige sneeuw en nevelen bedekt. Het klimaat is er koud en streng; de zomer traag, de groeikracht gering; de boomen, die 't draagt, behooren tot de Alpinische soorten: berken, sorben en elzen, echter minder tierende, dan de pijnboom en andere houtsoorten van gelijke vrucht. Groenten en moeskruiden, daarentegen, bekleeden er de valleijen, die ook uitmuntende weiden bevatten.
Toen behring de Alcutische eilanden ontdekte, vond hij er eene talrijke bevolking, zacht van zeden, en vol welwillendheid. De inboorlingen, die, naar hun gelaat en schedel te oordeelen, tot het Mongoolsche ras behooren, hielden zich, gelijk alle volken van het verre Noorden, uitsluitend bezig met visscherij en jagt. Zij leefden met elkander in vrede: de zee bood hun visch, de lucht gevogelte, de aarde vossen, wolven en beeren aan, en zij

{==434==} {>>pagina-aanduiding<<}
jaagden en vischten te zamen in broederlijke eensgezindheid. Chovis heeft het verhaal geleverd van een feest door hem bijgewoond, hetwelk aan de sierlijke beschrijving herinnert der volksfeesten op de Tonga- of vriendelijke eilanden, die byron den schoonen zang van Toobonaï hebben ingegeven.
Maar vooral in de aanvallen op den walvisch leggen de inboorlingen hunne scherpzinnigheid en moed aan den dag. Zij hebben geen groote vaartuigen tot hunne dienst om dien reus der zeeën te bestrijden; in hunne baïdarka, een ligte kano van beerenhuiden, gaan de Aleutische Indianen hem te gemoet. Hunne behendigheid en koelbloedigheld zijn dan evenzeer te bewonderen. Het is zelfs niet ongewoon één enkelen man, met niets dan eene lans gewapend, dit ontzaggelijke dier te zien aanvallen en dooden, welks traan en spek een geliefkoosd geregt voor hen uitmaken.
Vóór dat de Keizerlijke Russisch-Amerikaansche Compagnie, van Czaar paul I, bij de Ukase van den 8 Julij 1799, het uitsluitend monopolie ontving der Moscovitische bezittingen in de nieuwe wereld, hadden reeds een aantal zeevaarders en zeeroovers, aangetrokken door het lokäas der rijke pelterijen, op eenige der Aleutische eilanden kleine kantoren gevestigd. Doch de stoutmoedige Europesche jagers behandelden den ongelukkigen inboorling niet beter dan het gedierte, dat zij vervolgden.
De vreeselijkste dier jagers was, nog in 1820, een Rus, ezechiel abbo genaamd. Vóór de oprigting der Russisch Amerikaansche Compagnie was abbo, aan het hoofd van eenige ondernemende gelukzoekers, naar het eiland Oonalaska overgestoken, om het te veroveren. Daar hadden de strijdtooneelen uit de geschiedenis van ferdinand cortez en pizarro zich hernieuwd; maar de Aleutianen, eerst verbijsterd door den donder, en 't gezigt van de doodelijke uitwerking der vuurwapenen, sloten welhaast zich op nieuw aaneen, en beantwoordden het vuur der karabijnen met de treffende pijlen hunner bogen. Den arm doorboord en het regter oog blindgeschoten, moest abbo wijken. Hadden de Indianen dat gunstig

{==435==} {>>pagina-aanduiding<<}
tijdstip weten te gebruiken, dan ware niet een der overweldigers hun ontkomen; maar zij lieten 't onbenut voorbijgaan, en de sluwe abbo, in schijn om hen te bevredigen, zond eenige vrouwen en kinderen, in zijne handen gevallen, hun, beladen met geschenken en zakken brandewijn, terug. In den eenvoud hunner harten namen de Aleutianen het geschonkene aan, en wierpen de wapenen af, om de terugkomst hunner vrouwen en kinderen te vieren. Maar in den nacht, die op het feest volgde, toen zij, bedwelmd door den drank, van welken zij gedronken hadden zonder de uitwerking er van te vermoeden, argeloos waren ingeslapen, vielen de Russen onverhoeds op hen aan, en bragten allen, die er waren, meêdoogenloos om het leven. Kort daarop kwamen de Commissarissen der gevestigde Russisch Amerikaansche Compagnie op Oonalaska aan. Zij vonden de Aleutianen in rouw, onder den diepen indruk van den schrik, en abbo meester van het eiland. De Compagnie kon niet nalaten zulk een krijgshoofd met zijne geharde bende in hare dienst te nemen. Welhaast werd hij naar Ounimak, Aïgha, Kanaga en andere nog niet onderworpen eilanden ter verovering afgezonden. De strijd was bloedig, doch de uitkomst ten voordeele der Compagnie, en bij zijne terugkomst op Oonalaska werd hij tot Opperhoofd van het établissement aangesteld.
Abbo was klein van gestalte, droog, eenigzins hoog van rug, en niet sterk van voorkomen; maar hij had dat iets, hetwelk verwondering wekt en aan doet staren, zonder dat men weet te zeggen waarom. Zijn gezigt was bleek, gerimpeld en beenachtig. Zijn grijze haren hingen in wanörde langs kaken en wangen af. Zijn grijze baard insgelijks hing ongekamd op zijne borst. Zijn blik was immer in tegenspraak met zijne woorden en daden. Waar een ander tranen gestort zou hebben, barstte hij uit in gelach, en 't geen anderen tot vreugde zou hebben gestemd, maakte hem somber en boosaardig. Overigens gaf het likteeken van de wond, die hem 't regteroog had doen verliezen, eene uitdrukking van onbeschrijfelijke hardheid aan zijn gelaat, en hij droeg

{==436==} {>>pagina-aanduiding<<}
nooit anders dan een lang overkleed van beerenvellen, als ware 't om de woestheid van zijn uiterlijk voorkomen nog te vermeerderen.
Van gemoede was abbo ondernemend, dapper en wreed. Hij had de kalme en volhardende stoutmoedigheid van den held, en een diepe minachting voor het leven. Die minachting dreef hij, ook ten aanzien van anderen, zóó ver, dat het leven van een mensch volstrekt geen gewigt had op de schaal zijner plannen. Men verhaalt daden van hem, wreed genoeg om nero jaloersch te maken. Eens op vossen jagende in het gebergte zonder iets op te doen, hield hij stand in een hollen weg. Zijne honden hijgden van moêheid, dorst en honger; een weg van eenige uren moest nog worden afgelegd en de medegenomen provisie was op. Toen riep abbo een der Aleutische jagers van zijn gevolg.
- Viatta! - sprak hij - suzar (dit was de naam van zijn bemindsten hond) vergaat van dorst. Hij heeft op de vangst gerekend, maar 't is een ongelukkige dag; wij hebben niets opgedaan. De vossen worden voorzigtig, viatta! 't Begint hen te vervelen door de honden gegeten te worden. Maar gij, viatta! hebt gij niets meer voor suzar?
De jager sidderde.
- Niets, meester! - antwoordde hij.
- Kom dan nader, viatta! en open uw kleed!
De jager gehoorzaamde, en met de snelheid van den bliksem greep abbo zijn jagtmes, sneed den ongelukkige den buik open en riep suzar, den hond, bij het zieltoogend lijk.
Vallend kermde de ongelukkige: - Mijn kind! o mijn kind!
- Voor uwe dochter zal ik zorg dragen, viatta! - was 't antwoord; - want gij waart altijd goed en getrouw.
De jager maakte eene flaauwe beweging, alsof hij zijnen beul nog dankte. Abbo bukte en reikte hem zijne hand, die hij greep en aan zijne stervende lippen bragt, terwijl suzar zijn bloedigen muil stak in de diepte der wonde.

{==437==} {>>pagina-aanduiding<<}

De kus van dien rampzalige op de hand des monsters gedrukt, dat hem doodde om de dorst van eenen hond te lessen, toont den graad aan van slavernij, tot welken de wreede overheersching van abbo de ongelukkige bewoners van Oonalaska had doen vervallen.
En toch deden zulke barbaarsche gruwelen geen geklag ontstaan. De inboorlingen waren zoo ver gekomen, dat zij den dood als eene weldaad beschouwden. Zij bogen het hoofd en plengden hunne tranen in het verborgen.
Op zeventigjaren ouderdom was abbo nog steeds een geweldig jager; maar de vossen, gelijk hij zeide, waren voorzigtig geworden: in de vlakten bedreigd, verscholen zij zich in het hart der bergen; op het gevaar af van er den beer te ontmoeten, altijd nog minder voor hen te vreezen dan de mensch. Eens, dieper dan gewoonlijk, in de poelen en op de steilten des vulkaans van Oonalaska doorgedrongen, zag hij eene geit, door haar jong gevolgd, op hem afkomen. Het schuwe dier vlood angstig over de wijde bergkloven heen. Abbo stond alleen op een smal pad; de jagers van zijn gevolg waren van hem afgeraakt, en de geit ging hem strijkelings met de snelheid van eenen pijl voorbij. Om den hals had het dier een band van schelpen, die het bij elke schrede deed rinkelen. Verwonderd greep abbo zijn karabijn, maar hij had naauwelijks den kolf aan den schouder gebragt, of voelde zich ruwelijk van achter aangegrepen. Hij zag om, en een beer grijnsde met open muil en vlammende blikken hem aan. Abbo wilde maar kon zijne karabijn niet gebruiken; de beer, op zijne achterpooten gerezen, greep met de beide voorpooten hem in de schouderen vast. Het oogenblik was vreeselijk; de mensch en de beer staarden elkander aan, oog in oog; hunne blikken waren ontzettend en de worsteling nam een begin. Hoe gespierd en sterk de woeste grijsaard wezen mogt, hij wankelde weldra, en stortte neêr onder de zwaarte van zijn bloeddorstigen tegenstander. Toen zette de beer zijne klaauwen op des grijzen borst, uit welke een scherpe, voor het eerst zijns levens welligt, bange

{==438==} {>>pagina-aanduiding<<}
kreet opsteeg. De verwonneling roerde zich in stuiptrekkenden doodsangst, en pakte het triomferende gedrogt met beide de vuisten krachtig in den strot. Zoo worstelden zij voort op een smallen weg, aan den eenen kant bezet met een muur van rotswanden, aan den anderen kant eindigende aan den boord eener peillooze diepte. Abbo lag dwars over dien weg op den rug, naauwelijks meer adem kunnende scheppen onder het verstikkend gewigt van den beer, en voelde met elken polsslag zijne krachten verminderen. Toen plantte hij in wanhoop zijne voeten tegen den rotswand, greep den beer om den nek in zijne armen vast, en strekte met alle inspanning van kracht zich uit, in de hoop zich buiten den rand der diepte te werken, en alzoo met den beer in den afgrond te storten; maar de poging mislukte, en hij achtte zich verloren. Doch nu stiet het monster eensklaps een akelig brullen uit, zijn forsche kop zag op, maar viel krachteloos terug, zijn vlammend oog werd dof en een stroom van bloed berstte uit zijn muil op de borst van abbo neder; meteen viel hij zijdelings ter aarde; een oogenblik nog bewoog hij zijne klaauwen in de trekkingen des doods; toen lag hij stil, en abbo rees overeinde. Daar stond vóór hem een jonge Oonalaskaan, in de oorspronkelijke kleeding der eilanders: een rok van vogelvellen tot aan de knieën, met een broek uit het bereide gedarmte van den walvisch gemaakt, en een muts van vossenvel. In zijne handen hield hij den zwaren boog aan welken abbo het leven had te danken.
- Goede vader! - sprak de jongman, - ik kwam hier van pas; maar ik zoek mijn geit en haar jong, die de beer tot zijn maal wilde bestemmen.
Doch abbo scheen niet naar hem te hooren. Met aandacht bezag hij den beer, welks borst met een zwaren pijl geheel doorschoten was, en vervolgens den jongen Aleutiaan, die zoo onverwacht en beslissend tot zijn ontzet was verschenen.
- Gij zijt orock. - sprak hij, zich de schouderen wrijvende, en het bloed stelpende uit een paar wonden, welke de beer hem geslagen had.

{==439==} {>>pagina-aanduiding<<}

- Mijn goede vader heeft het geraden; maar de naam dien hij-zelf draagt is mij nog onbekend. - antwoordde de jongeling; den man, dien hij gered had, scherp aanziende.
- Gij moet mij volgen, sprak abbo.
- Ik herken de trekken niet van den goeden vader tot wien ik spreek, - hernam orock; - maar ik wil gaarne met hem gaan, als ik hem van dienst kan zijn. Hij vergunne mij slechts, dat ik mijn geit en haar jong eerst opzoeke.
- Neen, volg mij terstond. - ging abbo voort. Doch waar zijn de uwen? Waar is uw vader en moeder?
- Mijn vader is sinds drie manen in het land der geesten. Mijne moeder woont nabij de brandende grot, en die geit en haar jong zijn àl wat zij heeft.
- Als uw vader dood is, - sprak abbo, - zal ik uw vader zijn. Uwe moeder en gij moeten beide mij volgen.
- En waarheen, goede vader! zullen wij u volgen? - vroeg orock, verwonderd.
- Het gerucht van uwe behendigheid is tot mij doorgedrongen, orock! en ook mijn naam is in deze gebergten welligt niet geheel onbekend: ik ben abbo.
Op 't hooren van dien naam huiverde de jongeling en verhief zich in zijn volle lengte. De lippen gesloten, de wenkbraauwen gefronsd, de neusvleugelen bevend, de borst zwoegend, staarde hij abbo strak in het gezigt.
Glimlagchend sloeg de grijsaard die bewegingen gade en sprak toen: - Ik zie, dat gij mij kent. Des te beter, orock! En nu niet langer gemard: gij volgt mij met uwe moeder. Uwe weêrspannigheid tegen mij moet een einde hebben: ik wil u aan mij verbinden. Gij leeft in dit sneeuwgebergte, alsof er een vloek op u lag; in mijn nabijheid zult gij leven als de zoon van een koning.
Op het voorhoofd van orock daalde een nacht van somberheid, zijne wangen waren verbleekt, de heldere, vertrouwelijke opslag zijner oogen was door smart beschaduwd. Zwijgend, de armen op de borst gekruisd en het hoofd gebogen, scheen hij te worstelen met de hevige aandoeningen zijns gemoeds; maar welhaast opziende, en

{==440==} {>>pagina-aanduiding<<}
de armen krachteloos latende vallen, wierp hij ontmoedigd een blik op den beer en vervolgens op abbo, en sprak op somberen toon:
- De Vader der geesten, die mij herwaarts bragt, wil niet dat deze mensch sterve; mijn pijl heeft zijn vijand geveld.
Dit zeggende, keerde de jongeling zich om, en verwijderde zich.
Abbo liet hem ongehinderd vertrekken; en riep vriendelijk hem na:
- Uwe geit en haar jong, orock! zijn afwaarts gevlugt; in de vlakte zult gij ze wedervinden!
Naauwelijks echter was orock uit het gezigt, of abbo tastte in zijne borst, haalde er een koperen fluitje uit, en blies er zoo hard op als hij vermogt. Het duurde niet lang of hij zag zich omgeven door jagers van zijn gevolg, die hem in den omtrek gezocht hadden.
Toen gebood hij een ouden inboorling, hem langs den kortsten weg naar de brandende grot te geleiden.
De grijsaard boog ontroerd het hoofd en zeide: - Kieva is uw slaaf. Meester! uw wil geschiede.
De brandende grot is op den hoogen kruin des vulkaans, niet ver van eenen werkenden krater gelegen. De vlammen, uit deze monding opstijgende, werpen des nachts een schitterend rooden gloed op sneeuw en spiegelende ijsklompen, door de eeuwen als bijeen gestapeld, in de nabijheid der grot, die daarom de brandende genoemd wordt. Het verblijf is er verstijvend en ellendig. Met moeite klommen abbo en zijne jagers omhoog over paden met ijs verglaasd; telkens in gevaar van neder te storten in den afgrond langs welken zij opstegen. Eindelijk stonden zij voor de grot. Daar bevond zich de moeder van orock, eene arme vrouw, door den last der jaren, maar nog dieper door den last der ellende gekromd. Toen abbo binnentrad zat zij op een leger van vossenvellen, bij een takkenvuur; bezig met een jong rendier te spenen. Op het zien van haren bezoeker rees de ongelukkige sidderend op en riep uit:

{==441==} {>>pagina-aanduiding<<}

- Wat wilt ge van mij? Wij zijn u, zoo ver wij konden, ontvloden. Orock, de vader van mijn kind, is dood. Mijn zoon kent u niet. O, gevloekt zij de dag, waarop ge 't eerst mij aanschouwdet!
Ook abbo gevoelde bij die woorden eene kille huivering, en toen hij een brandend hout ophief, om bij 't schijnsel der vlam het gelaat der vrouw, die zoo sprak, duidelijk te zien, voegde zij hem toe:
- Ja, zie maar! Gij herkent mij niet meer! - Donker als hier was het ook, toen ge mij ontvoerd hebt aan mijnen vader!
- Zillah! - sprak abbo: - als uw zoon mijn zoon is, dank ik den hemel; want hij is vol behendigheid en moed.
- Neen, mijn zoon is geen zoon van u, - antwoordde zillah: gij hebt mij aan mijnen vader ontvoerd en in uw huis opgesloten; maar de hemel wilde niet, dat uw geweld vruchten zou dragen. Orock is de zoon van hem die mij gered heeft uit uwe magt.
- Welnu, - sprak abbo: - uw zoon zal evenwel mijn zoon zijn; ik heb hem het leven te danken en kom u halen. Orock wil mij niet volgen; maar u zal hij volgen, gelijk dezen morgen het jong uwe geit.
- De moeder van orock wilde, evenmin als haar zoon, naar abbo hooren; doch zonder zich te kreunen aan haar angstgeroep, deed hij haar door zijne jagers ontvoeren, onder de geruststellende verzekering:
- Zillah! in spijt van u-zelve wil ik u rust en goede dagen bezorgen.
En inderdaad nam hij zillah in zijne woning op, en omringde haar met al wat in zijn vermogen lag, om haar het leven te verzoeten en weder aangenaam te maken.
Na eenige dagen van onzekerheid en angstvolle nasporing vernam orock, dat zijne moeder was weggevoerd door den dwingeland, dien hij het leven redde. Het driftige bloed kookte bij dat berigt in zijne aderen, en met een hart vol woede en onrust, vloog hij, voor de eerste maal zijns levens, naar het gedeelte des eilands,

{==442==} {>>pagina-aanduiding<<}
waar het kantoor der Compagnie en de woning van abbo zich bevonden.
Orock wist niets van 't geweld door abbo aan zijne moeder in hare jeugd gepleegd; maar hij had niettemin een afschrik van den beul zijns volks. Met bitterheid had zijn vader hem verhaald hoe abbo, aan het hoofd van zijne bloedgierige bende, uit den vreemde was opgedaagd, om Oonalaska te vermeesteren; hoe hij in éénen nacht het weerbaar gedeelte des volks, door verraad in slaap gewiegd, had vermoord, en hoe zijne geweldenarijen en gruwelen het overig gedeelte des volks gedwongen hadden, zich te versteken in het gebergte om des levens zeker te zijn. Orock had zijne moeder hartgrondig lief, en de gedachte, dat zij in het bezit was des gehaten tirans, deed hem zich 't ergste voorstellen van haar lot en 't geen haar in de toekomst verbeidde.
Hij kwam aan het huis van abbo, die dit bezoek verwachtte, en werd dadelijk tot zijne moeder geleid. Zillah, uit hare ellendige grot in eene gemakkelijke woning verplaatst, met voorkomende zorgen en alle geriefelijkheden des levens omringd, en aldus uit de diepste armoede tot de gemakken en genoegens van den welstand verheven, was, in weerwil van hare grieven over het verledene, van dankbaarheid vervuld. In die gesteldheid ontving zij haren zoon, en de jongeling welhaast, niet minder dan zij verstomd en getroffen door de goedheid van abbo, die hem te regt als een onverbiddelijk en ongevoelig tiran was afgeschilderd, verbond zich aan hem met geheel zijn hart. Abbo kende het karakter der inboorlingen te wel, om zich daarover te verwonderen. Hij wees orock zijn plaats en rang aan onder zijne jagers, en de jonge Aleutiaan werd nu ook tot het Christendom ingewijd; namelijk: een Russische monnik besproeide zijn kruin met water, en voegde bij den naam van orock dien van stanislas. - Verder strekte zich de godsdienstige opvoeding der Oonalaskanen niet uit.
Beter dan iemand kende orock het gebergte, waar hij zijne kindschheid had doorgebragt, en de verblijfplaatsen

{==443==} {>>pagina-aanduiding<<}
en gewoonten der dieren, die het bevolkten. Abbo, met de jaren minder vurig geworden, liet van lieverleê het beleid van de jagt geheel aan hem alleen over, en hoe meer hij 't deed, des te beter werden de pakhuizen der Compagnie met pelterijen gevuld. Allengs begonnen de Russen den stoutmoedigen jager te waarderen, die hunne winsten zoo aanmerkelijk vergrootte, en dit bragt ook in den toestand der inboorlingen in het algemeen vele verbeteringen te weeg. Hoe zegenden hem de ongelukkige verdrukten, door zijne behendigheid en moed dikwerf voor mishandelingen bewaard! Zillah was kalm en tevreden, en vond verstrooijing van grievende herinneringen in het besturen eener werkplaats van meisjes, aan welker hoofd zij geplaatst was, en waar de pelterijen in zekere mate werden toebereid.
Maar op eenen morgen, terwijl abbo afwezig was, en orock naar buiten trad om ter jagt te gaan, zag hij op het plein des kantoors een dier meisjes mishandelen, in het midden der andere meisjes, wreedaardiglijk gedwongen om hare kastijding aan te zien. Het arme kind stond of hing, het bovenlijf naakt en met een prop in den mond, aan een schandelijken paal, en een bedaagde inlander sloeg, ten bloede, met een lederen riem met knoopen, op den rug der ongelukkige, wier tenger ligchaam zamenkromp bij elken slag. De gedwongen beul volbragt schreijend zijne taak; maar een der hoofdbeambten van het kantoor, bij den paal gezeten, telde de slagen en deed ze herhalen, die hem voorkwamen niet hard genoeg te zijn toegebragt. Eene geringe overtreding had haar die ontzettende straf berokkend. De gevoelige zillah bad te vergeefs om genade, en hief smeekend de handen op tot haren zoon, die nader trad. Bleek als een lijk, de tanden op elkander geklemd, en de vuisten krampachtig gesloten, zag orock van den bloedigen rug der mishandelde op het ijskoud gelaat des ambtenaars, en trad op hem aan:
- Meester! hoe vele slagen moet thérésa viatta ontvangen? - vroeg hij met een gesmoorde stem.
- Vijf-en-negentig. - was het antwoord.

{==444==} {>>pagina-aanduiding<<}

- Meester! hoe vele heeft zij reeds ontvangen?
- Dertig.
Op dit antwoord wierp orock zijnen rok uit, ontblootte zijne schouderen en plaatste zich achter het meisje.
- Aan mij de overigen, kieva! - sprak hij bedaard.
Doch kieva aarzelde.
- Sla toe! Ik gebied het u! - riepen beide, orock en de ambtenaar van het kantoor.
En de oude kieva gehoorzaamde, en de ambtenaar telde bedaard de slagen, en de gevoelige zillah werd buiten kennis weggevoerd. Toen de vijf-en-negentigste slag ontvangen was, trok orock zijne kleederen weder aan, en ging heen ter jagt. Zijne schouderen waren ontveld, zijn bloed vloeide; maar zijn gelaat schitterde van vreugd. - Des avonds echter vernam hij, dat de ambtenaar evenwel, na zijn vertrek, aan thérésa viatta geen enkelen slag had geschonken. De ongelukkige had toen evenzeer de vijf-en-zestig slagen ontvangen, van welke hij meende haar te bevrijden in de eenvoudigheid van zijn hart. Meer dood dan levend was zij van de strafplaats weggedragen. Van dat oogenblik af was orock niet meer dezelfde. Abbo kwam terug; maar liet de zaak rusten, en orock begon met te weigeren eene jagtpartij bij te wonen, die onder het bestuur van abbo zou plaats hebben. Men sloot hem in boeijen; maar 't geweld strekte alleen, om zijn grootmoedig, ontembaar karakter nog meer te verbitteren. Hij verbrak zijne ketenen en vlood in het gebergte. Eenige dagen daarna kwam hij terug op 't bidden van zillah; misschien nog meer uit bekommering over den toestand van thérésa, en hervatte zijne dienst; maar de vroeger nooit vermoeide werkzaamheid was verdwenen.
Thérésa was die dochter van den ongelukkigen viatta: een beminnelijke, tengere maagd, met een gelaat vol zachtheid en kwijnende smart. Zij kon haren vader nimmer vergeten. Orock zag hare schoonheid en lijden: hij beminde haar.
Intusschen, zoo ras, met den bijstand van orock, de

{==445==} {>>pagina-aanduiding<<}
winsten verminderden, keerde de Compagnie tot hare vroegere strengheid tegen de inboorlingen terug. Abbo-zelf, die een tijd lang, 't zij uit belang, 't zij uit dankbaarheid, een ander mensch had geschenen te zijn, werd woester en onverbiddelijker dan ooit. De geheele kolonie was in schrik gedompeld.
Het was omstreeks dien tijd, dat Kapitein lindoff Oonalaska bezocht. Den bezoeker ter eere, gebood de Compagnie den inboorlingen om zich te vermaken en een vrolijk gelaat te zetten. Overal waar de Kapitein zich vertoonde, hadden volkspelen plaats. De eilanders dansten op 't kommando van den stok, bleek van schaamte en in tranen. Eindelijk kwam abbo op den inval om wedloopen in te stellen, aan welke mannen, vrouwen, kinderen, al wie inboorlingen waren, en op twee beenen gingen, deel moesten nemen. Maar bij een der loopen, die hem niet voldeed, kwam hij ook op den minder aardigen inval, om hun de honden na te zenden. Daar klonk de horen, en de aangehitste honden vlogen woedend de Aleutianen achterna. De angst gaf hun vleugelen, doch de honden haalden hen in, en de ongelukkigen vielen ter aarde, de een over den ander. Het schouwspel en gekerm waren vreeselijk.
Ook de arme thérésa was gedwongen geworden aan een wedloop van meisjes deel te nemen; naauwelijks hersteld en nog lijdende aan de gevolgen der ondergane mishandeling, bewoog zij zich met moeite, en kroop méér dan zij ging hare mededingsters na. Daar werden de honden losgelaten, en suzar, de hond des vloeks, aan welken haar vader was opgeofferd, had haar in een oogenblik bereikt, terwijl zij gillend ter aarde stortte. De bloedhond wilde haar in de keel pakken, maar ontving op hetzelfde oogenblik, met een vuist van ijzer, een slag op den kop, die hem bedwelmd deed omzien. Orock stond voor hem, en nu vloog hij dien naar de keel; maar orock, gewisser dan hij, greep hem-zelven in den strot met de eene hand, terwijl hij, met den linkerarm en vuist, het gedrogtelijke dier onverwrikbaar tegen zich aau drukte. Zoo stond hij, andere hercules, en een ge-
{==446==} {>>pagina-aanduiding<<}
smoord gegil bewees welhaast, aan welke zijde de overwinning zoude verblijven. Te vergeefs poogde suzar zich los te worstelen en zijne tanden te slaan in de borst des jongelings, na eene korte wijl werd zijn gebrul en gejank flaauwer en flaauwer, eindelijk loosde hij een diepen zucht, zijn muil ging digt, zijn kop viel magteloos op zijde, orock liet hem los, en hij viel als lood op den grond; doch om zich te verzekeren van zijnen dood, greep de ontzaggelijke jongeling het zwaar gedierte bij de achterpooten, en slingerde hem een paar malen over 't hoofd en vermorzelde toen zijn kop op steenen in zijne nabijheid. Dat zeldzame en afgrijselijke tweegevecht had maar kort geduurd, en als door een wonder was orock bewaard gebleven, dat hij zelfs geene wonde ontving. Verbaasd over zijn moed en koelbloedigheid, snelden de bezoekende gasten, die met verontwaardiging het wreede schouwspel aanzagen en hun afgrijzen niet bedekten, op
orock aan, en betuigden hem in hartelijke bewoordingen de achting en bewondering, die zijn gedrag en daad hun hadden ingeboezemd.
Maar abbo had niet zonder verkropte woede zijn lievelingshond zien bezwijken. Hij verborg zijne zucht naar wraak, doch des avonds, na den afloop van een banket, den officieren van lindoffs bodem door hem aangeboden, deed hij orock en thérésa vóór zich roepen.
- Gij hebt, - sprak hij, - de stoutmoedigheid en tegenwoordigheid van geest van dezen jongen wilde, mijn bijzonderen gunsteling, met regt bewonderd, mijne Heeren! maar zoo dapper als hij is, zoo zéker is hij ook van zijn schot. Hij is de willem tell van Oonalaska. - Kieva! - vervolgde hij, zich tot den ouden bediende wendende, - haal eens pijl en boog!
Kieva verliet de feestzaal, om de bevelen van zijnen meester te volbrengen.
- Gij bemint thérésa, - sprak abbo, zich tot orock wendende. - Kom er maar voor uit. Is het niet zoo?
- Meester! thérésa viatta is niet gelukkig. - antwoordde orock.

{==447==} {>>pagina-aanduiding<<}

- Welnu, zij zal uwe vrouw zijn: als gij het wit raakt, dat ik u zal aanwijzen.
- Meester! mijn pijl weet het hart van den beer te treffen. - sprak orock, den wreedaard scherp aanziende.
- Het is waar, en ik vergeet dat niet, - ging abbo voort; - maar gij zult het wit zien, dat ik u zal aanwijzen, en als gij dàt raakt, geef ik u thérésa, met volkomen vrijheid om u te vestigen, waar gij verkiest.
- Het zij zoo! - antwoordde orock.
De officieren en verdere schepelingen hoorden dit gesprek zwijgend en met verwondering aan. Abbo, hen aanziende, vervolgde:
- Het genoegen eener blijspelvertooning kunnen we u niet aanbieden; want er zijn hier schouwburgen noch komedianten; maar wij hebben er ook geene behoefte aan: de nageaapte hartstogten, die men er vindt, hebben mij altijd de schouders doen ophalen. Ik herinner mij nog een willem tell gezien te hebben te Wladimir, die als een gekeeld kalf bulkte van vrees, dat hij 't hoofd van zijn zoon zou raken. Zoo laf stelt een kerel als tell waarachtig zich niet aan.
Op dit oogenblik trad kieva binnen met pijl en boog. Abbo nam thérésa bij de hand en geleidde haar naar het uiterste einde der zaal, tegen den houten wand, aan welken eenige karabijnen en andere wapenen waren opgehangen. Daar zette hij een drinkglas op haar hoofd en riep orock toe:
- Als ge dit glas raakt, is thérésa de uwe.
Orock nam een pijl uit de handen van kieva, en spande de boogpees, en legde aan; maar zijne hand beefde. Hij liet den boog zinken en brak den pijl, alsof die van glas ware, tusschen zijne vingeren.
- Meester! - sprak hij: - orock doet afstand van thérésa viatta; hij wil liever nooit haren glimlach zien, dan gevaar loopen van haar bloed te vergieten.
De officieren, die het geval voor eene grap hielden, applaudiseerden orock, om hetgeen hij sprak; maar abbo ging voort:

{==448==} {>>pagina-aanduiding<<}

- Raak dit glas, en ik geef u de vrijheid.....
- Orock heeft zich aan uwe dienst verbonden, - antwoordde de jongeling; - maar ook zonder u zal hij vrij zijn, zoo lang Oonalaska bergen heeft.
- Vergeet ge dan, slaaf! dat ik u kan doen kluisteren!?
- Orock is vrij, zoo lang hij weet te sterven.
- Welnu, als gij op dit glas niet wilt aanleggen, zal ik-zelf het doen. - sprak abbo, en strekte zijne hand naar een der karabijnen uit.
- Meester!..... riep orock met eene bevende, half gesmoorde stem.
- Schiet, of ik zal schieten! - schreeuwde abbo.
Orock nam ten tweedenmale een pijl uit de handen van kieva, en beproefde de punt er van, en spande den boog. Het gelaat van den jongeling was wit, zijne lippen beefden, zijne blikken schoten vlammen van onrust en haat.
- Schiet! - schreeuwde abbo, en strekte op nieuw zijne hand uit naar een der boven hem hangende karabijnen.
Orock trok het koord tot zich, zijn linkerarm strekte zich uit, en hij mikte een wijl op het glas; maar liet het wapen andermaal zinken, en wischte het zweet af, dat in groote druppelen langs zijne kaken vloeide.
Toen rees een der officieren op, om de zaak te eindigen met de aanmerking, dat het spel te ver werd gedreven; doch abbo stoorde zich aan niets; hij wilde bloed zien; hij wilde wraak voor zijn hond, en brulde:
- Als hij niet schiet, zal ik schieten! - Zoo stond hij, als razende, altijd met uitgestrekte hand.
Maar ditmaal had hij zelfs den tijd niet om den kolf der karabijn te vatten. Sneller dan het licht spande orock zijn boog, de pijl vloog van de pees, en op twee vingeren afstands van de karabijn, zat de hand van abbo, die, zonder zich los te kunnen maken, een ontzettenden kreet slaakte van woede en smart, van de ijzeren pijlspits doorboord, aan den wand genageld. - Op hetzelfde oogenblik stond orock voor thérésa, en hief haar

{==449==} {>>pagina-aanduiding<<}
als eene gewigtlooze vracht op zijne schouderen, en stoof naar buiten door de menigte heen der verontwaardigde gasten, die gaarne hem den weg openden, en zijne ontkoming gemakkelijk maakten.
Geene twee uren later, zoo ras zijne hand verbonden was, trok abbo, aan het hoofd eener talrijke bende, den weg op naar het gebergte. Het werd nacht, de jagtsneeuw stoof den woestaard tegen, maar niets hield hem terug. In de verte zag hij vlammen, uit den krater des vulkaans gestegen, als reusachtige fakkels, het punt aanwijzen, waar zijne prooi zich onthield: dáárheen dreef hem zijne woede. Orock was inderdaad, gelijk de tiran van Oonalaska 't vermoedde, met zijne dierbare vracht, naar de brandende grot getogen, die hij, langs de kortste en zekerste paden, bereikte, op 't zelfde oogenblik dat abbo zijne woning verliet. Thérésa lag buiten kennis op zijne schouderen, en hij strekte haar neder op een bed van mos, vroeger de legerstede van zijne moeder. Maar die teedere moeder, maar zillah, was nog in de magt der geweldenaren! Zijne beminde den Hemel aanbevelende, vloog hij terug om ook háár aan de gevaren, die haar bedreigden, te ontrukken. Welhaast betrad hij weder de vallei. De weg was met sneeuw overdekt en de nacht donker. Zonder dralen echter vloog hij den afstand door, in de rigting der gebouwen, en het geluk was hem gunstig. Eensklaps bevond hij zich voor 't gedeelte der huizing door zijne moeder bewoond, en hij riep haar, doch zijn roepen bleef onbeantwoord. Een doodelijk voorgevoel zonk als lood op zijn hart; toen waagde hij stoutmoedig 't verblijf van abbo-zelven binnen te treden. Niets hield hem terug: al de jagers en beambten der Compagnie waren abbo gevolgd, en de ingeboren slaven alleen bewaakten het huis. Daar stond orock onverlet tegenover een groep van vrouwen, in stilte rondom een voorwerp geknield, voor hetwelk zij schenen te bidden. Hij trad naderbij; doch wie beschrijft zijne smart! Zillah lag daar bewegingloos; het
voorwerp, rondom hetwelk de vrouwen baden, was zijne moeder; hare kleederen waren bevlekt met bloed; het staal

{==450==} {>>pagina-aanduiding<<}
des monsters had haar doodelijk gegriefd; zij had opgehouden te sidderen en te lijden.
Bij dat schouwspel stond de jongeling als vernietigd. Onbewegelijk, sprakeloos, van schrik verstijfd, hield hij zijn blik op het koude gelaat zijner moeder gevestigd. Eindelijk knielde ook hij bij haar neder, greep hare hand, en riep uit: - Moeder! - zoo riep hij haar driemaal, en luisterde, met het oor op hare lippen, of geen enkele zucht meer hem beantwoordde. En terwijl hij zoo lag, trad de ongevoelige echtgenoote van abbo binnen, vergezeld van een aantal inboorlingen, met sabels en lansen gewapend. Men had haar gezegd, dat orock zich in huis bevond, en zij wilde hem doen grijpen, levend of dood. Een oude Russische jager, om zijne jaren achtergebleven, trad met ontblote kling op hem aan; doch was in een oogenblik ontwapend. De Oonalaskanen bleven op een afstand, en toonden genoeg, in weerwil der bevelen en bedreigingen van hunne gebiedster, dat zij geen geweld wilden gebruiken tegen den zoon van zillah. Met de sabel des ontwapenden jagers trad de wanhopende wees op de gevoellooze gade van den tiran zijns volks, den moordenaar zijner dierbaren, dreigend aan, en zij sidderde, en viel op hare knieën, en smeekte om haar leven. Toen stond orock eene wijl besluiteloos, maar wendde zich eensklaps verachtelijk van haar af, zeggende: - Het zij zoo! Verhaal 't uwen man, die mijne moeder vermoordde, dat orock u heeft gespaard.
Dus sprekende verliet orock het huis. Met een gebroken hart ging hij terug naar het gebergte. Al digter viel de sneeuw, al donkerder werd de nacht; bij tusschenpoozen slechts was de gloed der vlammen op den top des vulkaans nog zigtbaar. Haastig maar gedachteloos, het hoofd op de borst gebogen, nu en dan roepende: - Moeder! Moeder! - ging hij opwaarts, langs het glibberige pad, naar de grot waar hij thérésa had nedergelegd.
Inmiddels was abbo, na veel inspanning, op den top des bergs aangekomen. Bij het licht van ontstoken fakkels doorzocht hij de grot en vond er thérésa viatta,

{==451==} {>>pagina-aanduiding<<}
op het bed van mos. Het ongelukkige meisje was bijgekomen, doch wist niet wáár zij was, en weende over hare verlatenheid, en riep den hemel aan, om hare rampen te eindigen. Bij het binnentreden der jagers van abbo, slaakte zij een kreet van vreugde; maar hoe sidderde zij van schrik, toen ook hij-zelf haar naderde. Nu verzekerd, dat orock welhaast komen zou, deed hij de fakkels blusschen, en zette in alle rigtingen wachten uit. Om hem gerust te stellen, deed hij thérésa naar buiten komen, en gebood haar te zingen. Een oogenblik voldeed het meisje aan zijn bevel, maar begrijpende, dat hare stem gebruikt werd om orock in een valstrik te lokken, zweeg zij en hield den adem zelfs in. Op nieuw gebood abbo haar te zingen, en zijnen knechten om haar te slaan, wanneer zij niet gehoorzaamde; maar ijlings opgerezen, ontsnapte de maagd aan 't geweld harer bewakers, en vloog hooger en hooger den vlammenden vuurpoel te gemoet. Dreigend en vloekend volgden haar abbo en zijne bende, doch gevaar loopende te stikken in den zwaveldamp, die den krater omgaf, hielden zij stand. Maar niet alzoo thérésa: zij ging verder en verder. Woedend over het verlies eener prooi, waaraan hij zich koelen wilde, schold abbo zijne knechten voor lafhartigen en meinëedigen, en met een vochtigen doek om het gelaat gebonden, volgde de bloeddorstige grijsaard geheel alleen haar spoor.
Op dat oogenblik kwam orock aan. Afstekende tegen den gloed der rosse vlammen zag hij, als zwarte spookgestalten, nabij den krater twee donkere gedaanten zweven; het waren de gedaanten van thérésa en van abbo, die op het punt was haar te bereiken. Snel als het bliksemvuur, op de vleugelen van woede en schrik, vloog hij ten bergkruin op.
Toen zagen de ontroerde aanschouwers van het akelig tooneel een derde donkere gestalte nader zweven. Dat was de reusachtige gestalte van orock. Zijn schelle kreet van vreugde klonk afgrijselijk door het stille van den nacht, en deed hen rillen toen hij den moordenaar zijner moeder, den moordenaar zijner geliefde bereikte.

{==452==} {>>pagina-aanduiding<<}
De jagers gevoelden, dat aan den rand des kraters de ontknooping nabij was van het bloedige treurspel, waarin hun meester nog ongestraft de hoofdrol vervulde, en getrouwe trawanten des dwingelands, die hun goede dagen bezorgde, vlogen zij, om hem te behouden, den hoogen achtergrond op van het schrikbarend tooneel der Natuur. Daar, afgescheiden van de wereld, stonden een oogenblik abbo, dien de woeste gil des jongelings deed omzien, en orock tegenover elkander: de mishandelde onschuld tegenover de triomferende misdaad; boven hen, in donkere winterluchten, de strenge, rigtende Godheid; vóór hen de vuurpoel, die een ingang scheen der hel. De grijze booswicht, aan de regterhand verlamd, tastte met de linkerarm naar den dolk in zijnen gordel; maar orock wrong hem het staal uit de vingeren, en gelijk hij den hond had gedaan, zoo deed hij den meester: met ijzeren vuist pakte hij abbo in de borst; maar slingerde hem ruggelings op zijne schouderen, en schreed met het vruchteloos wringend ondier beladen, voort en voort naar een steenklomp, welks einde als een gloeijende tong over de diepte des kraters vooruit stak, en rondom welken vlammen en sulferwolken zich kronkelden. Wat er omging in de zielen dier twee menschen, beide de eeuwigheid ingaande, de een ter verlossing, de ander ter straf, en of zij nog met elkander spraken en wat zij spraken, wie zou het melden uit hunne eenzaamheid, die geene hoorders toeliet dan engelen en duivelen! Eindelijk had orock de uiterste spitse der steentong bereikt, en waarschijnlijk stond hij gereed om zijnen monsterachtigen last in den ovenmuil des gloeijenden vulkaans neder te werpen, toen de jagers, om hunnen meester te behouden, als door ingeving vuur gaven..... het schot viel, en abbo en orock storteden beide in de vlammende diepte.
Op een kleinen afstand van dáár lag thérésa viatta; de angst had het meisje te ver gedreven; zij was in den zwavel, die haar te gemoet wolkte, gestikt.

Den dag daaraan beklommen een aantal inboorlingen van Oonalaska den top des vuurbergs, die zijn gloên-
{==453==} {>>pagina-aanduiding<<}
den adem scheen in te houden, om hun een blik te vergunnen in de geheimenissen van zijne zwoegende borst. De vrouwen en meisjes droegen het lijk van thérésa weg, de mannen en jongelingen zochten te vergeefs het lijk van orock. Een hunner boog, zoo ver hij kon, zich over den mond des kraters, en riep hem bij zijnen naam. Toen hoorden de Oonalaskanen onderscheidelijk dien naam in de diepte herhalen, en hieven aanbiddend hunne handen ten hemel; op het voorbeeld van een hunner oude priesteren, die hen verzekerde, dat orock niet gestorven was, maar bij de goden leeft tot de volheid des tijds, om dàn terug te keeren en aan Oonalaska de aloude vrijheid weder te geven.
Nog heden ten dage, als de vuurpoel donker wordt, bezoeken de eilanders, niet meer zoo wreed mishandeld maar nog altijd verdrukt, als in bedevaart, den top des vulkaans. Dan, over den krater gebogen, in de diepte starende, roepen zij: - orock! - en de echo, die den naam herhaalt, houdt hunne vrome verwachting levendig.

Een meester en een liefhebber.

(Naar bazin.)

De veiling zou beginnen; het oude boeltje, waaronder niet één ordentelijk meubelstuk méér, stond voor de deur, en een knecht van den afslager riep, alsof hij voor een kermistent was geplaatst, de voorbijgangers aan, om stand te houden, en de gelegenheid om een koopje te krijgen niet te laten voorbijgaan. Enkele wandelaars stonden werkelijk een oogenblik stil; maar naauwelijks hadden ze op de aangeprezen kostbaarheden een blik geworpen, of zij vervolgden glimlagchend hunnen weg. Zelfs de bedelaars gingen 't voorbij, zonder de uitstalling met eenige wangunst te vereeren. Moê en heesch van 't roepen, gaf de tafelknecht eindelijk den moed verloren, en zeide, nu eens met 't hoofd schuddend, dan eens de schouders ophalend, tot een klein, oud, gepruikt en gebrild manneke, dat met een betrokken gelaat naast hem stond:
- Meester caverdone! 't spijt me; maar ik zou u geen tien percent durven bieden. Ge haalt er de kosten niet uit. Ik vrees, dat er in Rome niemand is, arm genoeg om die prullen en lompen te willen bezitten van de Weduwe pelegrino. Wat er is brengt geen drie dukaten op.
- En ik moet er twaalf van haar hebben! - riep 't

{==454==} {>>pagina-aanduiding<<}
oudje, half huilend en met zijn stok op de steenen stampende. - Twaalf; zoo waarachtig als ik een goed Christen ben. En misschien moet ik méér dan twaalf van haar hebben; want ik vertrouwde haren man. Al zijn kwasten, penseelen en kleuren, heb ik hem op goed geloof, op 't goedkoopste geleverd. Wie had ooit gedacht, dat iemand, zoo eerlijk van uitzigt, sterven zou zonder me betaald te hebben. Maar ik ben te goed; ik vertrouw te ligt! En wat heeft de knoeijer nagelaten, waar ik verhaal op kan zoeken? Prullen; niets dan prullen! - Zijn vrouw óók, 't is waar, en vier kinderen bovendien; maar hoe kan ik zijn vrouw en kinderen verkoopen! En die voddenboêl, zegt ge, brengt geen drie dukaten op? - Heer! Heer! - Wat zijn wij, arme menschen, die geld hebben, te beklagen. Jacobo! ieder bedriegt, ieder plundert ons; ieder kleedt ons uit!.....
De tafelknecht zag om, en viel den wanhopenden schuldeischer in de rede:
- Spreek zoo hard niet! De weduwe zit achter ons met hare kinderen. Ge weet hoe gevoelig zij is; zij zou uwe woorden als verwijtingen beschouwen, en 't is toch waarlijk hare schuld niet, dat pelegrino door kwaadaardige koortsen is weggerukt.
- Neen; maar 't is wèl zijn schuld, dat hij penseelen en verwen van mij genomen heeft, zonder te betalen!
- Als hij niet dood was, zou hij ze zéker voldoen.
- Dat geloof ik ook wel.
- Waarover beklaagt gij u dan?
- Watte? Waar ik mij over beklaag? Wel, dáárover, dat ik er mijn goede geld bij inschiet. Zoo zijt gij allen! De geheele smalle gemeente is met één sap overgoten. Onder al hare leden is er niet één die redelijk denkt. De een helpt den ander, om ons arme menschen van middelen te henadeelen, en gij, jacobo! zijt niet beter dan de rest. Zou men niet zeggen, dat de doodgraver finale kwitantie gaf, aan elk, die hij er onder stopt! - De regel is, vriendje! dat men niet borgen moet, als men weet niet genoeg te hebben, om als eerlijk man te sterven.
Jacobo haalde meêlijdend de schouders op.
- Och, lieve God! - sprak hij - de eerlijkheid van noodlijdenden hangt niet enkel van hen, maar ook een weinig van den hemel af. Zij kunnen niet anders betalen dan met hunne gezondheid, en als de hemel hun die ontneemt, gaat de schuld ook op den hemel over. Wie weet, meester gaverdone! of uwe twaalf dukaten

{==455==} {>>pagina-aanduiding<<}
niet geteld worden in mindering van uwe plaats in het paradijs.
Nu trok het oude manneke met medelijden zijne schouderen op.
- Drijf den spot niet met het heilige, jacobo! - antwoordde hij bars, - en tracht maar koopers te lokken, liever dan zoo veel wijsheid uit te kramen.
Jacobo glimlachte en begon met nieuwen lust te roepen, terwijl caverdone den uitgestalden inboedel, stuk voor stuk, nog eens naging, om te berekenen of hij geen twaalf dukaten kon opbrengen.
De weduwe van den kladschilder, 't zij ze niets van het gesprokene had verstaan, of te hopeloos was om 't zich aan te trekken, bleef intusschen met hare kinderen op dezelfde plaats, en in denzelfden stand.
Niet verre van den stoep op de straat gezeten, had zij twee kinderen van gelijke jaren, waarschijnlijk een tweeling, op haren schoot. De half naakte kleinen woelden met hunne handjes in de ten halve losgegane tressen van het gitzwarte hair der ongelukkige moeder; een derde wentelde zich dartel, om en om, aan hare voeten, en het vierde vlocht zingend eenige halmen zamen, uit het strooijen bed van de wieg zijner broêrtjes, die, gelijk àl 't overige, welhaast verkocht stond te worden.
De toestand dier weduwe, die dek noch dak, en geen kruimel brood en geen penning geld meer overhield, was bedroevend, en toch zou men gedacht hebben, dat 't iets geheel onverschilligs ware; want haar gelaat bleef kalm; uit hare lippen klonk geen enkele zucht; uit hare oogen leekte geen enkele traan. Maar die stomme gelatenheid was smartelijker dan 't geklag en dreigender dan de wanhoop. - Gelukkig, wie nimmer u leeren kennen, treurige overgeving van zich-zelven, die den verlatene zonder hoop, zonder voorzorg, zonder gedachte, de ellende en zelfs het schavot doet te gemoet gaan, in het verward maar stellig besef, dat er aan zijne bestemming niets meer is te veranderen!
Intusschen hadden eenige voorbijgangers haar opgemerkt, en gehoord: waaròm die armelijke veiling zou plaats hebben. Zij bleven ten deele staan en groepeerden zich half uit deelneming, half uit nieuwsgierigheid rondom de tafel des afslagers.
De kracht der navolging regeert de zielen, gelijk de aantrekkingskracht de ligchamen. Nieuwe voetgangers kwamen voorbij en bleven staan, omdat er anderen stonden. Zoo ging 't een poosje voort, en waar een oogen-
{==456==} {>>pagina-aanduiding<<}
blik vroeger niemand te vinden was, ontstond een soort van gedrang, toen eindelijk met 't veilen werd aangevangen.
Het eene stuk na het andere werd ingesteld en opgehouden. Niemand kocht. maar ieder zag toe, zonder te weten waaròm: elke omstander scheen minder nieuwsgierig naar 't geen hij zag, dan naar de onbekende reden die anderen zoo nieuwsgierig maakte.
Daar kwamen, toevallig, ook twee voorname heeren aan; zij konden niet zonder moeite door den volkshoop heen, die grooter en grooter werd, en bleven staan gelijk de overigen.
- Wat gebeurt daar? - vroeg de oudste, op den toon van aanmatiging, waaraan zoo menige Engelschman op het vaste land is te herkennen.
- Ware 't in ons goede Parijs, Mylord! - sprak de andere, met die gemaaktheid, welke den Franschman overal onderscheidt, - dan zou ik antwoorden, dat 't een poortier is, die een pak krijgt van zijne vrouw, of eene kat, die men de ooren knipt.
- 't Is nog veel minder. - sprak een Jood glimlagchend.
- Wat is het dan?
- 't Is de voddenboêl van een armen kladschilder, dien meester caverdone voor schuld doet verkoopen.
- Meester caverdone? Wat is dat voor een meester?
- Een winkelier, die u alle soorten van schildergereedschappen kan leveren, tot den minsten prijs.
- Hij ziet ons toch niet voor schilders aan? - sprak de Engelschman; verontwaardigd zich omkeerende.
- Ge moet weten, mijn vriend! - voegde de Franschman er bij, - dat ge spreekt met Lord pembroke en den Heer de vivonne.
Op dit gezegde kreeg het stroeve gelaat van den Jood een uitdrukking van hemelschen glans.
- Lord pembroke? - riep hij uit - den grooten liefhebber van schilderijen?
- Denzelfden.
- Is het mogelijk, Mylord, dat ik 't geluk heb u te ontmoeten! Ge vindt werken bij mij aan huis van al de Spaansche en Italiaansche meesters.
De Engelschman bezag hem van het hoofd tot de voeten.
- Hoe is uw naam?
- Israël.
- Zoo, zoo! Men heeft mij u inderdaad genoemd. Gij zijt, naar 't oordeel der wereld, een slimme vos, die niet anders inkoopt dan tegen koper, noch verkoopt dan tegen goud. Hebt ge een poussin?

{==457==} {>>pagina-aanduiding<<}

- Ik heb er drie.
- Een crespi?
- Verschillende.
- Een dominiquin?
- Méér dan een.
- Waar woont gij?
De Jood gaf hem zijn adres.
Op dat oogenblik kwam de wieg op tafel; maar niemand bood er op. De Franschman merkte aan, dat de kooplust niet groot was.
- Meester caverdone zal werk hebben, er zijn geld uit te krijgen. - sprak de Jood.
- Moet hij véél hebben?
- Twaalf dukaten, Mylord!
- En heeft die weduwe dat bagatel niet kunnen vinden?
- o, Zéker niet.
- Had ze dan geen enkelen vriend?
- Het waren zulke arme menschen. - zuchtte israël.
- Twaalf dukaten! - sprak de Heer de vivonne. - Hoe is 't mogelijk! Kunt gij 't begrijpen Mylord! hoe iemand leven kan, als hij geen twaalf dukaten meer heeft?
- De armen hebben geene behoeften. - antwoordde de Lord met wijsgeerige koelheid.
- Wat is dat gelukkig! - hernam de Franschman. Ik verteer honderd vijftig duizend francs per jaar, en heb aan alles gebrek. Of ik mijne bosschen doe vellen, of mijne grondrenten verkoop, het baat niet! 't Gebeurt maar zelden, dat ik een paar duizend Louis d'ors in kas heb.
- En ik dan! - riep Lord pembroke uit. - Wie kan er tegenwoordig nog rond komen! Ik heb al zes duizend guinjes méér besteed dan ik inkomen heb.
- Helaas! de edelman en de burgerman moeten even hard cijferen! Als ik rijker was gaf ik die arme vrouw de twaalf dukaten; maar 't spel heeft me geruïneerd.
- En mij mijne verzameling. Zoudt ge wel gelooven, dat ik, een paar weken geleden, aan een gaauwdief te Antwerpen, vijf duizend Pond heb geboden voor de Zeven Sacramenten van poussin, en dat hij méér wil hebben. Ik zal misschien acht duizend Pond of meer moeten besteden, om 't stuk magtig te worden.
Israël hoorde scherp toe, in het vaste voornemen om met dien smaak voor schilderijen zijn voordeel te doen; maar een voetstap verder stond nog iemand, die óók geluisterd had naar 't gesprek der beide vreemdelingen. Die persoon was een man van middelbaren leeftijd, in

{==458==} {>>pagina-aanduiding<<}
't zwart gekleed, en aan wien overigens niets merkwaardigs viel op te merken, dan de spotachtige levendigheid van zijne oogen. Bij de klagten der twee reizigers over de behoeftigheid van den adelstand, had hij gelagchen in zijn vuist, en een blik vol bitteren spot op hen geworpen, dien zij niet hadden opgemerkt. Hun gesprek werd afgebroken, doordien er een oud, berookt schilderstuk ter tafel kwam.
- Schilderijen óók? - vroeg Lord pembroke, lagchend.
- Misschien een uithangbord van een koopman in macaroni, die er den kladder meê liet zitten. - merkte de vivonne aan.
- Zes paoli's! - riep de afslager. - Wie biedt er méér voor dan zes paoli's?
- Niemand. - fluisterde israël.
- Drie dukaten. - sprak de man in het zwart.
Ieder zag om, ieder slaakte een kreet van verbazing.
- Drie dukaten? - riep israël uit.
- Wie is die man? - vroeg de Lord.
- Dat is Meester stella.
- De schilder?
- Ja, de schilder; en een der beste kenners meteen.
- Zou 't een stuk van waarde wezen?
- Een meesterstuk misschien. - merkte de vivonne aan. - Wie weet! Misschien een titiaan, of een correggio!
- Bij een kladschilder?
- Waarom niet? Vond men niet een correggio boven een kamerdeur in een knoopenwinkel?
Intusschen had de veiling niet stil gestaan.
- Niemand méér dan drie dukaten? - vroeg de afslager. - Niemand, niet?
- Vier! - riep israël.
- Acht! - riep stella.
- Tien dukaten!
- Twaalf!
Hier volgde eene pauze: israël wilde het stuk van naderbij bezien.
- Dat behoeft niet; - hernam stella - ik bied twintig dukaten.
Tot dus verre had Lord pembroke nog niets gezegd; maar op dit bod van stella drong hij iets nader, en sprak nu, op den toon van koele en geruste meerderheid aan den rijkdom eigen, kort-af:
- Vijftig dukaten!
Stella keerde zich om en zeide:
- Het stuk is ze niet waard, Mylord!

{==459==} {>>pagina-aanduiding<<}

Maar de Engelschman zag hem schuins aan, en antwoordde met 't neuswijs lachje van iemand, die niet te bedotten is:
- Ik dank u, mijn waarde! ik dank u; maar men heeft geen kabinet van honderd duizend Pond, zonder iets of wat meê te kunnen oordeelen. Gij hadt zeker goede redenen, Meester stella! waarom ge dit stuk hebben woudt?
- Die had ik, Mylord!
- Welnu, en ik heb mijne redenen.
Hierop zich andermaal tot den afslager wendende, zeide hij:
- Honderd dukaten; en daarmede uit!
De menigte was opgetogen; de oude caverdone weende en lachte te gelijk; de arme weduwe, uit hare gevoelloosheid tot een nieuw leven gewekt, dacht te droomen; aller blikken waren op Lord pembroke gevestigd.
Na driemaal gevraagd te hebben, of er geen hooger bod werd gedaan, sloeg de afslager toe, en het zwarte stuk doek, waarop niets te onderscheiden was, behoorde den Lord. Meester stella bleef rustig op zijne plaats, en zag met genoegen, hoe de honderd dukaten door den Engelschman werden uitgeteld.
- Daar hadt ge niet op gerekend, Meester! - sprak de Lord, - dat ik uw mededinger zou worden.
- Dat is waar, Mylord! maar ik heb 't gehoopt.
- Hoe meent ge dat?
- Ik hoorde uw gesprek met dien edelman, en vernam er uit, dat ge, ofschoon te arm om twaalf dukaten te geven aan de weduwe van pelegrino, echter rijk genoeg zijt, om er acht duizend te besteden voor een poussin. Van dien smaak voor schilderijen heb ik partij getrokken, om u te doen medewerken tot het verligten van eene diepe armoede. Het is mij gelukt, u te brengen tot eene goede daad, door haar 't voorkomen van een koopje te geven. Toen ik twaalf dukaten geboden heb, was ik overtuigd, dat gij er méér zoudt bieden.
- Die schilderij derhalve?.....
- Is de zes paoli's niet waard, voor welke zij is ingesteld.
De Heer de vivonne harstte uit in een lach.
- Dat is niet mogelijk, - sprak de Lord, - en indien 't zoo ware, zou Meester stella mij rekenschap hebben te geven......
- Van de honderd dukaten? - Gaarne Als Mylord niet had opgeboden, zou ik 't stuk gekocht hebben, niet

{==460==} {>>pagina-aanduiding<<}
om een meesterstuk te bezitten, maar om in mijn hart eene bewustheid méér te hebben van weldadigheid. Betreurt Mylord, dat hem eene aalmoes werd afgedwongen, en kan hij volstrekt niet besluiten, om honderd dukaten voor eene ongelukkige te geven, dan ben ik hereid, die weldaad van hem over te nemen.
- Niet alzoo, - riep de vivonne, - als Mylord haar af wil staan, dan neem ik haar over. Uwe handelwijze bevat eene goede les. Is het niet waar, Meester stella? Gij hebt willen toonen, dat wij, menschen van aanzien, een gril hebben voor de kunst, zonder dat wij de kunstzelve begrijpen, en op geen geld zien om onze luimen te bevredigen, maar gierig zijn, als 't er op aankomt, onze pligten te volbrengen.
- Helaas! Edele Heer! - sprak stella, - het gebrek, waarvan ge spreekt, kleeft niet alleen u beiden; maar in 't algemeen de menschen aan. Hunne liefhebberijen worden hunne ondeugden. Wij dingen naar het bezit van meesterstukken; niet om anderen in het genot van hunne beschouwing te doen deelen; maar om ze te verbergen, als de vrek zijne schatten. Onze liefde voor de kunst is niet, gelijk zij behoorde te wezen, een afschijnsel van menschenliefde; maar eene dwaasheid op zich-zelve, die wij als slaven bewierooken. Schilders of liefhebbers, wat we zijn, wij allen verkiezen 't gezigt van een berookt stuk doek ver boven dat van een gelaat, waar vreugde en frischheid op zetelen. De kinderen van adam beminnen zich-zelven het meest, en zijn meestal wreed in hunne eigenliefde.
- Gij spreekt scherp, Meester stella! - sprak de Heer de vivonne, een weinigje geraakt. - Maar ik dank u voor 't sermoen, en ten blijke dat 't gewerkt heeft, verzoek ik u dit te ontvangen voor uwe beschermelinge.
Dit zeggende reikte hij zijne goudbeurs aan den schilder, die haar aannam, en met groote vreugde dadelijk aan de weduwe bragt, die nu, in haar ledig vertrek, te midden van hare spelende kinderen, geknield lag te bidden.
- Ik behoud die schilderij. - sprak Lord pembroke.
- Doe nog meer, Mylord! - hernam de schilder, - geef haar eene plaats in uwe verzameling. Zoo dikwerf uw blik er op valt, zal zij u herinneren, hoe eene familie van behoeftigen uit nood en ellende gered werd, en die herinnering is nog meer waard dan een raphaël.


{==461==} {>>pagina-aanduiding<<}

Mengelwerk.

Het blijspel als een heilzaam volksvermaak beschouwd. (⋆)

Door Mr. A. Hanedoes.

Bevordering van algemeen volksgeluk, door het verspreiden van verlichting en beschaving, is de banier, in onze dagen alöm opgestoken, die ook de Maatschappij Tot Nut van 't Algemeen met kracht verheft, en onder welke wij ons zoo gaarne vereenigen. Jammer nogtans, dat de menigte van hare kleuren somwijlen het oog dermate verbijstert, dat hare volgers wel eens aan het dolen geraken en eene nederlaag te gemoet gaan, terwijl zij hen ter zegepraal moeste geleiden. Edel en den mensch verheffend is de taak, waar duisternis heerscht licht te ontsteken, en de ruwe schors des geestes weg te ruimen, om de kern, in hare blankheid, gaaf te voorschijn te roepen; maar hoe dikwerf wordt de fakkel, die de duisternis moest verlichten, een fakkel van herostratus, die tempels van menschengeluk in vlammen zet, en hoe me nigmalen worden met het wegnemen van den ruwen bast ook de edelste deelen vernield! - Wat toch verstaat men doorgaans onder verlichting en beschaving? Immers de ontwikkeling, veredeling en vooruitgang des menschelijken verstands? Maar is dat genoeg? Is het genoeg, het verstand te voeden, en de ziel te laten verhongeren? Is het genoeg, het hoofd te troetelen, en het hart koud te laten? - Ziet daar de klip, waarop zoo vele philanthropen schipbreuk leden, terwijl zij dachten in de haven van volksgeluk behouden te zullen aanlan-
{==462==} {>>pagina-aanduiding<<}
den; want alleen die verlichting en beschaving kunnen volksgeluk verspreiden, die gegrond zijn op godsdienst en deugd.
Meent niet, M.H.! dat ik het volk, waaronder wij hier de mindere klassen der burgers verstaan, alle verstandelijke beschaving wil hebben onthouden; dat ik geen enkelen lichtstraal in hunne duisternis wil zien doorbreken: het tegendeel is waar; doch ik wensch aan de verstandelijke de zedelijke beschaving gepaard te zien. Dit verlangt ook onze Moedermaatschappij, en zij verlangt dit met reden, want de verstandelijke beschaving zonder deugd en godsdienst is zelfs nadeelig en gevaarlijk.
Of zou iemand beweren, dat de laatsten noodwendige gevolgen zijn van de eerste? - dat door verstandelijke ook van zelf zedelijke beschaving bevorderd wordt! - De geschiedenis bewijst en de ondervinding leert nog dagelijks, dat er te allen tijde van het verstand zoo veel misbruik wordt gemaakt, dat juist het ontwikkeld vernuft de afschuwelijkste misdadeu en den natuurmensch geheel onbekende gruwelen heeft uitgedacht.
Om de woelende en bruisende opwellingen van het ontwikkeld vernuft te bedwingeu, moet er een stevige dam zijn, opdat zij niet, tot een stroom gewassen, te eenigen tijd alle oevers overschrijden, alle velden bedekken, alle oogsten geheel vernielen. - Vrienden der menschheid! verzuimt gij dit; wilt gij de onbeschaafde menigte alleen verstandelijke beschaving doen deelachtig worden, gij legt haar dan een juk op, dat de schouders niet torschen kunnen, of brengt haar als op den drempel van een tooverpaleis, welks poorten voor haar gesloten blijven. In de beide gevallen maakt gij haar evenzeer ongelukkig voor haar-zelve, als gevaarlijk voor de maatschappij: en naarmate hare enkel verstandelijke beschaving wordt uitgebreid, naar diezelfde mate wordt zij ongelukkiger en gevaarlijker.
Wilt gij een voorbeeld? Ziet dan rondom u, en onderzoekt: van waar zij komen, die bulderende stormen, die de aarde bewegen, troonen nederwerpen, en paleizen

{==463==} {>>pagina-aanduiding<<}
op hunne grondslagen doen wankelen. - Vanwaar de afzigtelijke tafereelen van vernieling en moord, in onze dagen op het groot tooneel der wereld afgespeeld, en van welke de menschheid gruwt? Vanwaar een zoo nieuw menschenras, onbekend in de geschiedrollen der eeuwen, vreeselijker dan de Giganten, bloeddorstiger dan de Eumeniden? - Bij het geringste onderzoek, zult gij de oorzaak en den grond van dat alles vinden in de hoog geroemde eigenaardige verlichtheid van onzen tijd. En dáár alleen is nog rust; dáár alleen is nog een groene Oase in die warlende woestijn van hartstogten, waar, gelijk in ons Vaderland, die vuurgloed der verlichting getemperd wordt door den invloed van godsdienst en zedelijkheid.
Maar, - zegt iemand welligt, - zijn dan niet juist die beroeringen krachtige middelen tot bereiking van het groote doel: de grondlegging van een algemeen volksgeluk? Is hare leuze niet: der menschen vrijheid, gelijkheid en broederschap?
Eene zoete melodij, M.H.! klinkt, door het gewoel dezer wereld, ons liefelijk en vertroostend te gemoet, wanneer die woorden worden uitgesproken door de Godsdienst. Ja in en met haar zijn wij vrij, en voelen de ketenen der wereld niet, maar dragen ze blijmoedig, omdat wij geleerd hebben vrij te zijn in ons-zelven, en weten dat wij allen gelijk zijn voor God. Het lot moge dezen bovenmate begunstigen met verstand, rijkdom, aanzien of andere tijdelijke zegeningen, en dien met rampen en tegenheden onophoudelijk bezoeken, wij zijn allen toch gelijk dáárin, dat we hebben ééne bestemming, en onderdanen zijn van éénen Koning, jongeren van éénen Meester, kinderen van éénen Vader! Dan heerscht er ook onder ons eene waarachtige broederschap, die de hongerigen spijst, de kranken verpleegt, de ongelukkigen troost; eene broederschap, door welke de stormen der wereld en des levens hunne krachten verliezen, die de schichten van onregt, nijd en afgunst verstompt, en ten doel heeft het verlorene Eden zoo veel mogelijk op de aarde te herstellen.

{==464==} {>>pagina-aanduiding<<}

Doch waar voert de stof ons henen!? - Het is de Godsdienst niet, M.H.! die deze woorden thans uitspreekt; het is de eigenaardige verlichting van onze dagen. En nu vaart eene kille huivering over het geheele menschdom: de grond rookt van bloed; de doodklok galmt aan alle oorden; de graven worden vol; op de nog onbegravenen aast het roofgedierte, en zij die het roofgedierte in dolheid te boven gaan, de triomferende kampioenen van nieuwere denkbeelden vieren daarbij een feest der hel: naar hunne waardering 't feest der menschheid.
Wat beteekenen die woorden in de taal der hedendaagsche verlichting? - De vrijheid is: het regt van de luijen en boozen, om ongestraft wetten te vertreden, de eigendommen te schenden, schrik en verwoesting te verspreiden, en den teugel te vieren aan de laagste driften en ondeugden! - Gelijkheid is: verloochening van genoten weldaden; miskenning van ware verdiensten; verzaking van al wat edel en goed is; verrijking van zichzelven, ten koste van beter gegoeden! - Broederschap eindelijk is: zamenspanning van heb- en heerschzucht, om het bestaande af te breken, het lage te vleijen, het hooge te vernederen, elkander te verhoogen, de wereld te bedwelmen en in kluisters te slaan, en daarna onderling te worstelen om de hoogste magt en het rijkste deel, en de broederschap met broedermoord te besluiten.
Dáártoe, M.H.! brengen eene verlichting en beschaving, die niet gegrond zijn in Godsdienst en deugd. Maar hoe deze beiden nu onder het volk bevorderd? Vele en velerlei zijn daartoe de middelen. Over een gedeelte dier middelen wil ik trachten u bezig te houden. Ik begeef mij echter niet op het gebied der Godsdienst, maar bepaal mij heden, bij voorkeur, tot dat der zedelijkheid en deugd, en vestig uwe aandacht meer bijzonder op het volksvermaak.
Schrikt echter niet, M.H.! wanneer ik van volksvermaak spreek. - Ik denk er niet bij aan feesten als die, welke in de stad der verlichting en beschaving bij uitnemendheid gegeven werden aan de helden der omkeering, na het planten van den boom der vrijheid; noch ook aan zulke, als

{==465==} {>>pagina-aanduiding<<}
onze jaarlijksche kermissen aanbieden, die reeds lang behoorden te zijn afgeschaft, omdat zij, even als de Orgiën en Bacchanaliën der Ouden, dronkenschap, ontucht en losbandigheid kweeken. Ik doel alleen op die vermaken, welke, terwijl zij aan de mindere standen des volks eene betamelijke uitspanning verschaffen, ook hunne kennis vermeerderen, en tevens eene zedelijke strekking in zich bevatten. Onder deze behoort, dunkt mij, de eerste plaats aan den schouwburg of het tooneel: het tooneel, niet zoo als het is, en door velen niet geheel ten onregte voor zedebedervend wordt gehouden, maar zoo als het zijn moet, zoo als het zijn kan; het tooneel, niet met al de nietswaardige en ligtzinnige vertooningen, welke er aan zijn toegevoegd; maar voornamelijk, ja, uitsluitend de vertoonplaats van het blijspel. In dien zin wil ik tot u spreken over het tooneel, en wel bepaaldelijk over het blijspel als een middel tot heilzaam volksvermaak.
Wanneer ik mij nu tot het blijspel bepaal, meent dan niet, dat ik er mede zou willen te kennen geven, dat het treurspel, naar mijn gevoelen, niet óók krachtdadig zou kunnen medewerken, om verstandelijke en zedelijke beschaving algemeen te verspreiden! Bij eene vroegere gelegenheid toch hebben wij reeds aangetoond, dat elk treurspel moet zijn gegrond op deugd en zeden, en dat er zonder moraal geen goed treurspel bestaan kan. Ik bepaal mij nu tot het blijspel, omdat wij ook alzoo gelegenheid hebben, om over de verdiensten van het tooneel in het algemeen te spreken, en een vooroordeel uit den weg te ruimen, hetwelk voornamelijk het blijspel treft; maar vooral ook, omdat wij, waar het op volksvermaak aankomt, zonder twijfel aan het blijspel boven het treurspel den voorrang moeten toekennen.
Ten einde te kunnen vaststellen, wat het blijspel zijn moet en wat het zijn kan, zal ik de geschiedenis er van kortelijk met u doorloopen, en vervolgens op de voordeelen wijzen, welke het blijspel, boven het treurspel, in zich vereenigt, om, vooral in onze dagen, een heilzaam volksvermaak te zijn.

{==466==} {>>pagina-aanduiding<<}

Terwijl thespis uit het Attische vlek Icarië, op zijnen wagen van de eene naar de andere plaats trok, en, zonder dat te vermoeden, grondslagen legde, op welke aeschylus, sophocles en euripides, het treurspel hebben opgetrokken, met een genie en talent door alle eeuwen nagevolgd, doch nimmer overtroffen, vermaakte ook reeds susarion, met hem uit een zelfde vlek geboortig, op eene met schragen onderstutte stelling, de nog onbeschaafde bewoners der vlakten van Attica, met zijne boerterijen, of liever, onwelvoegelijke kluchtvertooningen.
Deze blijspelen, indien men susarions voorstellingen reeds aldus mag bestempelen, bleven langen tijd tot de uitspanningen van den ruwen landbewoner alleen behooren, doch konden den kieschen smaak van het Atheensche volk niet eer bekooren, dan nadat zij, op Sicilië, door epicharmus beter ingerigt, aan vaste wetten, even als het treurspel, waren onderworpen. Van dien tijd af werden zij ook te Athene met toejuiching ontvangen, en vonden zij ijverige bewerkers in dienzelfden epicharmus, in eenen magnes, cratinus, crates, pherecrates, eupolis, aristophanes en meer anderen. Evenwel had het blijspel ook toen zijn hoogsten bloei nog niet bereikt; eerst moest het onder antiphanes en alexis, en daarna onder menander nog vele gewigtige veranderingen ondergaan. Doch in deze drie tijdperken werd het zoodanig gevestigd, dat men te regt ook van het blijspel zeggen kan, dat het, gelijk zoo vele andere kunsten en wetenschappen, op Griekschen bodem niet alleen het eerst ontkiemde, maar ook zijn vollen wasdom bekwam.
Dat het blijspel bij andere volken werd gewaardeerd en gelukkige beoefenaren vond, behoef ik u niet te zeggen. Reeds bij de oude Romeinen zien wij eenen plautus en tehentius hunne landgenooten met blijspelen verlustigen, en zich-zelven eenen onsterfelijken naam verwerven. En om u te herinneren met welk een gunstigen uitslag het blijspel ook in lateren tijd werd bearbeid, zal het wel genoeg zijn hier molière te noemen.
Ziet daar, in weinige woorden, den oorsprong van het blijspel. Als wij de innerlijke geschiedenis er van na-
{==467==} {>>pagina-aanduiding<<}
gaan, zullen wij zien, dat het niet altijd is geweest, wat het had moeten, wat het had kunnen zijn. Over het algemeen werd het steeds beschouwd als een middel, veel meer om het vermaak te vermeerderen, bij het vieren der Bacchusfeesten, waaraan het, even als het treurspel, zijn bestaan ontleende, dan wel tot bevordering van verstandelijke en zedelijke ontwikkeling, waartoe het zoo bijzonder geschikt is.
Geboren onder eene volksklasse, geheel onbeschaafd en verwilderd en daarenboven als tot razernij opgewonden door de losbandigste feesten, die ooit in eenige Godsdienst werden gevierd, kon het niet anders, of het blijspel moest in zijne beginselen, veeleer dan eenige beschaving te bevorderen, integendeel, naar de neigingen en begrippen van zijn publiek, aan ruwheid en losbandigheid voedsel geven, en het deed dit ook zoodanig, dat, gelijk wij reeds zagen, het beschaafdere Athene, indien het daar, nu en dan, werd toegelaten, er geen den minsten bijval aan schenken kon. Later moge het, wat vorm, onderwerp, stijl en uitdrukking betreft, aanmerkelijke verbeteringen hebben ondergaan, zijn waren oorsprong echter heeft het nimmer geheel kunnen verzaken.
Wij willen niet spreken van de zonderbare onderwerpen, waarbij, aanvankelijk, vooral in de kooren, de vreemdsoortigste, somtijds als vogelen of ander gedierte vermomde gedaanten ten tooneele verschenen; maar het blijspel bevatte, of zinnebeeldige, buitensporige voorstellingen eener gulden eeuw, waarin rivieren stroomden van den kostelijksten wijn, en gebraden vogels den mensch in den mond kwamen vliegen; voorstellingen, een oogenblik verlustigend voor het volk, inzonderheid voor dat gedeelte, hetwelk de aardsche genietingen het meest moet ontberen, maar zeker minder geschikt om de algemeene tevredenheid der lagere klassen te bevorderen, dan om aan luiheid en lediggang voet te geven: of, het had zulke zaken en personen ten onderwerp, die, ofschoon in zichzelve niet voor het blijspel geschikt, nogtans door tegenstelling met de meest alledaagsche en kluchtigste voorval-
{==468==} {>>pagina-aanduiding<<}
len, of door buitensporige overdrijving van karakters het publiek vermaakten, zóó dat, bij voorbeeld eene niobé, die in het treurspel van euripides den toeschouwers tranen ontlokte, in het blijspel van aristophanes een algemeen gelach verwekte, en diezelfde hercules, die uit hoofde van zijnen moed, ligchaamskrachten en roemruchte wapenfeiten alom in eere werd gehouden, door ongehoorde vraatzucht de ligtzinnige menigte deed schateren. Deze vertooningen, enkel om te doen lagchen, moesten de ligtzinnigheid des volks aankweeken; te meer daar zij aanleiding gaven tot een nog grooter misbruik; namelijk, om niet alleen levende personen ten tooneele te voeren, maar ook ligte gebreken in een afschuwelijk, ware verdiensten in een bespottelijk licht te stellen. Vandaar dat het blijspel van lieverlede een middel werd voor de blijspeldichters, om hunnen haat tegen gevaarlijke mededingers te koelen, en om het vooroordeel, den nijd en de afgunst der menigte tegen beroemde mannen, verdienstelijke burgers of
hooge overheidspersonen aan te vuren. Waren niet altijd de bedoelde personen met name genoemd, of door den inhoud van het stuk kenbaar, dan werd door de costumes en de naauwkeurig gelijkende maskers der tooneelspelers toch genoegzaam aangeduid, wie het was, die aan de algemeene bespotting of minachting werd prijs gegeven. Wel mogt de Regering dikwerf maatregelen nemen, om te beletten op het tooneel namen te noemen, of de overheid aan te vallen, ja, zelfs nu en dan de vertooning van blijspelen geheel verbieden, het kwaad kon evenwel niet worden uitgeroeid. Eerst van het einde van den Peloponnesischen oorlog, toen men strengere maatregelen nam, en aan elken beleedigde vergund werd den dichter of tooneelspeler in regten te vervolgen, dagteekent zich een gunstige ommekeer in dezen. - Gij zult gaarne toestemmen, M.H.! dat soortgelijke blijspelen niet geschikt waren om het volksgeluk te bevorderen, daar ze den nijd en de afgunst tegen aanzienlijken en rijken, en de ontevredenheid met de bestaande regeringen bij het algemeen meer en meer aanvuurden; om niet te spreken van het verderfelijke,

{==469==} {>>pagina-aanduiding<<}
dat er in gelegen is, om hetgeen algemeen eerbied en bewondering inboezemt, als belagchelijk of verachtelijk voor te stellen; hetgeen door tegenstelling of overdrijving zoo ligt geschieden kan. Zietdaar een groot misbruik van het blijspel, ofschoon in omgekeerden zin, ook nog in onze dagen, vooral bij sommige nageburen in zwang, waar het de laagste karakters en de verfoeijelijkste ondeugden in den bevalligsten en verleidelijksten tooi te voorschijn doet treden, en, zoo dikwerf dat geschiedt, niet slechts ongeschikt is, om verlichting en beschaving te bevorderen, maar als gevaarlijk en zedebedervend te regt de afkeuring van alle weldenkenden verdient. - Evenwel kleingeestig en onverstandig mag het heeten, om zulke misbruiken, het blijspel, en daarmede het geheele tooneel te willen veroordeelen. Immers, niettegenstaande deze gebreken, heeft het blijspel reeds vroegtijdig zijne goede en nuttige zijde gehad, waarvan ook het geschokte Athene gedurende dienzelfden Peloponnesischen krijg de treffendste bewijzen zou kunnen leveren. En, wij behoeven slechts molières blijspelen, om van anderen niet te gewagen, vlugtig te doorloopen, en een oogenblik stil te staan, waar hij den menschenhater, den huichelaar, of den vrek schildert; of eene school voor mannen en vrouwen ontsluit; of der menschen dwaasheden en grillen, den eigenwaan, den trots, de inbeelding, de kleingeestigheid en de onbeduidendheid afmaalt, om ons te overtuigen: dat het blijspel een spiegel is, waarin we ons-zelven en onze medemenschen kunnen aanschouwen; een wegwijzer door vele kronkelingen des levens, waarop de klippen staan aangeduid, die wij te mijden, en de kortste en veiligste weg is afgebakend, dien wij te volgen hebben, om het gewenschte einddoel te naderen; eene ster, die ons voorlicht in de ongebaande woestijn der zinlijkheden; een baken aan de kust der behoudenis, waarop we kunnen afgaan, wanneer ons stormende hartstogten, op
de wilde zee des levens her- en derwaarts slingeren; eene leerschool voor verstand en hart, waarin de waarheid, niet uit een afgesleten eentoonig abéboek, door middel van plak of roede, maar uit het altijd nieuwe

{==470==} {>>pagina-aanduiding<<}
en onderhoudende prenteboek der wereld al spelende hare lessen geeft.
Is dat zoo, M.H.! dan vraag ik: waar kan men het volk beter ter schoole zenden, dan in den schouwburg? Ik weet, er zijn nog heracliten, die de aarde beschouwen enkel als een tranendal, waar de mensch geene roeping heeft dan om te treuren en te weenen, en die zelve eindigen met menschenhaters te worden! Er zullen altijd ongelukkigen zijn, gebukt onder den last van krankheid naar ligchaam of ziel, die zich inbeelden nimmer eenig genoegen te kunnen of te mogen smaken, ja, van schaamte over zich-zelven blozen, wanneer ze zich somtijds op een weinigje opgeruimdheid van geest betrappen! Er leven er zoo velen, die, uit verregaande dweepzucht, of, omdat het geweten hen foltert, of, omdat zij verzadigd zijn van de wereldsche genoegens, of, om andere redenen, daarhenen gaan met gebogen hoofde en nedergeslagene oogen: - die zelfs, wanneer bij eenen schoonen ochtend, terwijl vlugtige zonnetinten, dartelend door 't groene loof, u vooruithuppelen, het ontluikend gebloemte zijne geuren van alle kanten u tegenademt; de gulden korenakkers van onder een door morgendauw, als van zilverdraad geweven sluijer u te gemoet lonken; het zangerig vogelenheir klapwiekend rondom u ten hemel stijgt, om daar in vrolijken jubel den lof des Scheppers te verheerlijken; en gij door al die pracht en liefelijkheid der zegenvolle ontwakende natuur u verrukt, en opgetogen, en tot blijmoedigheid gestemd gevoelt, niet aarzelen zullen, u juist daarom te veroordeelen.
Al dergelijke begrippen en stellingen, strijdig met de liefde van het Opperwezen, strijdig met der menschen natuur, strijdig met alle godsdienst, zijn dwaalbegrippen, vooroordeelen, of ook wel louter voorwendsels, die wij niet trachten zullen te wederleggen of te ontsluijeren, daar we toch niet in staat zouden zijn, hen, die ze voeden of verkondigen, te doen erkennen, dat we niet bestaan enkel om te klagen en te weenen, maar ook om van alle gepaste genoegens gebruik te maken; dat tegenspoeden en rampen voornamelijk strekken moeten om

{==471==} {>>pagina-aanduiding<<}
ware genoegens des te beter te leeren onderscheiden en waarderen; dat we, gebruik makende van de gaven en zegeningen ons toebedeeld, door de opgeruimdheid van onzen geest te bevorderen, en er naar te streven, om zoo blijmoedig mogelijk het levenspad te bewandelen, ons sterken in tevredenheid met ons lot, in geduld bij rampen en beproevingen, in vertrouwen op en in liefde en dankbaarheid jegens het Opperwezen, in loutering en verheffing van geest en gemoed.
Maar, welligt zijn er ook, die zich met de spelende en schertsende leermethode van het blijspel niet kunnen vereenigen, minder dewijl zij er niet gunstig over oordeelen, dan wel omdat zij meenen door andere middelen zekerder en gemakkelijker hun doel te zullen bereiken. Ik vraag hen echter: zult ge dan het kind, welks geestvermogens nog niet genoeg zijn ontwikkeld, om 't reeds met ernstige zaken of inspannende studie te kunnen bezig houden, het spelen beletten, of, erger nog, met zulke ernstige bezigheid of studie pijnigen? Moet juist dat spelen niet ook voornamelijk strekken ter bevordering en ontwikkeling der gezondheid van ligchaam en ziel? Beweegt ge, dusdoende, het kind niet, verstrooijing te zoeken in dingen, beide voor ligchaam en ziel welligt schadelijk? Of loopt ge geen gevaar zijn geest te onderdrukken, zijn verstand te verstompen, en alle lust en leergierigheid uit te dooven? - Wilt ge de prenten uit zijn boek scheuren, omdat het er zich nu en dan door laat aftrekken, en ziet ge niet, dat juist die prenten zijn verstand te hulp komen, zijne les bevattelijk en duidelijk maken, zijn ijver en zijne weetgierigheid opwekken? En staat niet, wat verstandelijke en zedelijke beschaving betreft, het volk volmaakt gelijk met het kind?
Zij, tot welke ik deze vragen rigt, willen ook geenszins het volk van uitspanning geheel verstoken laten: maar verlangen slechts, dat het zich vermake in hunnen geest. Eenigen willen het lektuur bezorgen over der menschen burgerlijke, huiselijke en godsdienstige pligten en belangen; eene lektuur, uit welke kundigheden

{==472==} {>>pagina-aanduiding<<}
zijn te verzamelen; die in het algemeen tot nadenken stemt, en wie er over nadenkt wijzer en beter maakt. Het zij verre, dat ik zulk eene lektuur zoude afkeuren; maar ik kan toch de aanmerking niet onderdrukken, dat hetgeen in dezen uitspanning is voor den meer geoefenden, integendeel van den minder geoefenden inspanning vordert; dat voor hen, die niet gewoon zijn te lezen, het lezen zelf alreeds een vermoeijend werk is: een werk, dat te eerder verveelt, naarmate het ligchaam door den arbeid meer is vermoeid, of de geest meer vervuld is met zaken of zorgen. Hoe gaarne ik den volke nuttige schriften in de hand zie gegeven, ik geloof niet, dat er aandacht voor te wachten zij, dan bij uitzondering. - Of het moet eene lektuur zijn, die tot vrolijkheid stemt, of de driften opwekt: eene lektuur in boeken, slechts dán onschadelijk, wanneer ze gesloten blijven.
Anderen willen gymnastische oefeningen of spelen; want daardoor worden de krachten geoefend en versterkt, en verkrijgt men vlugheid en behendigheid voor den arbeid, terwijl men zich vermaakt op eene wijze, die gezondheid en levenslust bevordert. Voor jeugdigen van jaren is dat volkomen waar; doch mogen we van die oefeningen en spelen bij meer gevorderden leeftijd ook nog hetzelfde nut en voordeel verwachten? Zullen ze dán niet veeleer het tegendeel bewerken, en - afgescheiden zelfs van de onvermijdelijke ongelukken, die bij de roekeloosheid eener ligtzinnige en onstuimige menigte kunnen plaats hebben - niet velen minder geschikt maken voor den dagelijkschen arbeid? Zouden ze ook niet doelmatiger zijn voor andere, dan juist voor die mindere, werkzame klassen der maatschappij, die, vermoeid van gestadigen arbeid, als het ligchaam naar rust verlangt, weinig behagen kunnen vinden in nieuwe inspanning van ligchaamskracht; eene kracht, die zij bovendien, in hun dagelijksch werk-zelf reeds genoegzaam leeren oefenen en aanwenden? En hoe zullen die gymnastische spelen de verstandelijke en zedelijke beschaving des volks kunnen bevorderen? Zullen zij het volk niet veeleer woest, roekeloos en vermetel maken, meer geschikt voor de ge-
{==473==} {>>pagina-aanduiding<<}
varen en ongemakken van den krijg, dan voor de genietingen en kunsten des vredes? Zullen ze niet dikwerf twist en strijd voortbrengen, of eenen naijver opwekken, die sommigen althans, om in deze oefeningen uit te munten, hunnen dagelijkschen arbeid doet verwaarloozen? - En zou dan een vermaak als dat, hetwelk de schouwburg aanbiedt, waar het volk, in plaats van zelf te handelen, geheel lijdelijk blijft, niet verkieslijker zijn?
Maar, mij dunkt, reeds hoor ik sommigen uwer zeggen, indien gij dan volstrekt den schouwburg verkiest, waarom dan niet aan het ernstige treurspel boven het ligtzinnige blijspel de voorkeur gegeven? Wat edele en heilrijke aandoeningen worden door het treurspel in beweging gebragt! Hoe wekt het de ziel op uit de gevoelloosheid, waarin de beslommeringen der wereld haar dompelen! Het hart wordt er door gestemd tot deelneming in de rampen der medemenschen, tot mededoogen met ongelukkigen, tot geregtigheid en vergevensgezindheid jegens misdadigen! Dáár beven we voor het noodlottige uur, waarin de rampzalige oedipus eensklaps zal ontdekken, hoe hij, onwetend, zijnen vader versloeg, en met zijne moeder in bloedschande leeft. Dáár weenen we met electra en antigoné, als de eene hare klagten uitstort hij de lijkäsch, die zij, als het eenige overschot van haren geliefden en lang verwachten broeder, weenende houdt opgeheven; en de andere - wanneer zij weggeleid zal worden naar de groeve, waar zij, om de lijk-eer haren broeder bewezen, den dood zal ondergaan - jammerlijk hooren klagen over die wreedste aller straffen, nadat ze voor dien geliefden broeder al wat haar dierbaar is heeft ten offer gebragt. Dáár spreken we den vloek niet uit over orestes, als hij op het bevel der godheid, aarzelende en als de godspraak mistrouwende, haar, van wie hij het leven heeft ontvangen, den doodsteek geeft, maar huiveren bij de gedachte aan het rampzalig lot, dat den ongelukkige na dien moord te wachten staat, als de onverzoenlijke wraakgodessen met hare vlammende toortsen hem eindeloos zullen achtervolgen! -
{==474==} {>>pagina-aanduiding<<}
Hoe kan het treurspel, zonder het gevoel te zeer te verweeken, des menschen gemoed verteederen, en het hart tot menschelijkheid stemmen! Zelfs wanneer het geweten tot zwijgen gebragt, het verstand verstompt en alle gevoel uitgedoofd is, zal het
treurspel zijnen invloed nog doen gelden; ook dan nog zult ge eenen alexander den Pheraeër, bekend door zijne wreedheden, uit den schouwburg zien wegsluipen, omdat hij niet wil, dat zijne burgers hem zullen zien weenen bij de rampen van eene hecuba en andromaché! ‘Wanneer,’ - om hier de woorden te bezigen van den grooten schiller, - ‘wanneer de geregtigheid, door goud verblind, in de soldij der ondeugden zwelgt, wanneer de magtigen in hunne gewelddadigheden hare onmagt bespotten, en menschenvrees den arm der overheid bindt, dan neemt het schouwtooneel zwaard en weegschaal over, en sleurt de ondeugden voor eenen schrikkelijken regterstoel. Het geheele rijk der fantazij en geschiedenis, het verledene en de toekomst staan op zijnen wenk gereed. Verstokte misdadigers, reeds lang tot stof vergaan, worden door de almagtige stem der dichtkunst opgeroepen, en hervatten, tot schrikbarend onderrigt van het nageslacht, hun schandelijk leven. Onmagtig, als de schaduwen in eenen spiegel, gaan zij, die de schrik waren van hunne eeuw, ons voorbij, en met wellustige ontzetting vloeken wij hunne gedachtenis. Als geen moraal meer geleerd wordt, geene godsdienst meer geloof vindt, geene wet meer kracht heeft, dan zal medéa ons nog doen sidderen, wanneer zij van de trappen van het paleis naar beneden waggelt, en de kindermoord nu is volbragt. Heilzame siddering zal de menschheid aangrijpen, en in stilte zal ieder zijn goed geweten prijzen, wanneer Lady macbeth, eene schrikkelijke nachtwandelares, hare handen wascht, en alle Arabische reukwerken ter hulpe roept, om de akelige moordlucht te verdrijven.’ Inderdaad, M.H.! groot is het vermogen van het treurspel op 's menschen gemoed. Ik breng het ook gaarne de verdiende hulde, en noem het, boven het blijspel, voortreffelijk; ja, stem volmondig
toe, dat

{==475==} {>>pagina-aanduiding<<}
het edeler aandoeningen en verhevener deugdzin opwekt: maar, als volksvermaak geven we toch den voorrang aan het blijspel, juist omdat het niet die hooge vlugt neemt, maar meer ingrijpt in het werkelijke, dagelijksche leven, en omdat het, tot leering en verbetering, slechts gebruik behoeft te maken van scherts en spotternij, waar het treurspel de hevigste hartstogten en verhevenste aandoeningen moet in beweging brengen. Of, zouden we de mindere volksklasse zoo fijngevoelig mogen verwachten, dat ze het treurig genoegen der tragedie hooger zullen waarderen, dan de vrolijkheid, die het blijspel pleegt op te wekken? Zouden ze op een trap van beschaving staan, hoog genoeg om 't verhevene te kunnen gevoelen en genieten? Zou het blijspel, juist omdat het zich meer beweegt in den kring van het dagelijksche leven, hun niet méér en beter geven, waaraan ze behoefte hebben: wereld- en menschenkennis? Zouden wel de verhevene lessen en treffende voorbeelden van het treurspel zoo veel bij hen uitwerken, als de geestige taal en beschamende spotternij van het blijspel? Zou in dagen, waarin de mindere klassen onder steeds toenemende armoede en druk van tijden gebukt gaan, de vrolijkheid van het blijspel niet méér dan de tragedie geschikt zijn, om de geestkracht des volks op te beuren en het volksgeluk te schragen? En kan ook niet het blijspel van al dezelfde middelen gebruik maken, welke het treurspel bezigt? Staan ook voor het blijspel de rijken van geschiedenis en verdichting niet evenzeer open? Ja, kan het zich daarin niet vrijer en met nog méér vrucht bewegen, dan het treurspel, dat meer uitsluitend bij de gewigtigste gebeurtenissen of verhevenste daden zich bepalen moet? Kunnen ook in het blijspel geene leerrijke spreuken en gewigtige lessen worden ingevlochten, ja, zouden zelfs de luchtiger lessen en puntige gezegden van het blijspel niet dieper in het geheugen dringen en langer bewaard blijven, dan de treffendste
uitspraken, en verhevenste waarheden van het treurspel?
Gij ziet dus, M.H.! dat het blijspel, ten aanzien van den invloed op verstandelijke en zedelijke beschaving,

{==476==} {>>pagina-aanduiding<<}
niet alleen met het treurspel gelijk staat, maar zelfs er aanmerkelijke voordeelen op vooruit heeft! Het meer alledaagsche der voorstelling is beter geschikt, om nuttige kundigheden en wetenswaardige zaken algemeen te verspreiden, meer dienstig tot zuivering der volkstaal, en bevordering van kieschheid in spreekwijzen en uitdrukkingen, meer berekend om goeden smaak, welgemanierdheid, burgerlijke wellevendheid en andere dergelijke goede hoedanigheden aan te kweeken, die de zamenleving kunnen veredelen en veraangenamen. Wij kunnen er bijvoegen, dat wanneer bekwame dichters en prozaschrijvers zich de zaak aantrekken, met een blik op de stoffelijke en zedelijke behoefte van de mindere standen der maatschappij, alsdan door middel van het blijspel vaderlandsliefde versterkt, vooroordeelen uitgeroeid, eendragt en tevredenheid bevorderd, de wetten ondersteund en de godsdienst geschraagd, en, daarentegen, wrok en tweedragt, opgewondenheid en vooroordeel, ligtzinnigheid en zedeloosheid, vrijzinnigheid en dweeperij krachtdadig bestreden kunnen worden. Laat ons hopen, M.H.! dat dit woord voor onze dichters en schrijvers niet verloren ga, nu van onderscheidene kanten pogingen zijn gedaan, om hen tot belangstelling in, en werkzaamheid voor het tooneel op te wekken! - Als de Vaderlandsche Letterkunde door hen met zulke doelmatige blijspelen zal zijn verrijkt, dan zal het den verlichten menschenvriend eene waardige taak, en gewis niet onmogelijk zijn middelen op te sporen en aan te wijzen, om het volk alom gelegenheid te geven, die blijspelen, zoo als zij kunnen en behooren te zijn, te zien uitvoeren of althans te hooren voordragen; zij het niet overal in welingerigte schouwburgen, dan toch aan geschikte plaatsen van zamenkomst, waar alsdan de bezigheid van den geest, na het volbragte dagwerk, van de verkeerdheden terughoudt, tot welke ledigheid en verveling tegenwoordig nog aanleiding geven, en integendeel, langs den weg eens edelen vermaaks, opleidt tot waarachtige
verlichting en beschaving.
Zijt ge nog niet genoegzaam overtuigd, begeeft u dan

{==477==} {>>pagina-aanduiding<<}
eens des avonds, als de dagelijksche bezigheden algemeen zijn afgeloopen, naar de woningen der mindere klasse. Hier, treedt ge binnen, maar uwe komst wordt naauwelijks opgemerkt. Aan het sombere en strakke der gelaatstrekken bespeurt ge dadelijk bij ongelukkigen te zijn, door armoede en zorgen geheel onderdrukt en gevoelloos gemaakt, en van de wereld vervreemd, Door gemis van wijze afleiding en opwekking is de levenslust er uitgedoofd, meer nog dan het smeulende vuur aan den haard, waarin de vader des huizes onbeweeglijk zit te turen. - Daar, vindt ge een ander, door welbetaalden arbeid genoegzaam in staat, om in de dagelijksche behoeften van zijn gezin onbekrompen te kunnen voorzien, en, bij nederigheid van hart, onbezorgde en gelukkige dagen te slijten, maar die, bedwelmd door den tijdgeest, en drogredenen van onruststokers, zijn lot te hard vindt, en zich den arbeid, die zijn lust moet wezen, door dwaze bespiegelingen tot een last en een vloek maakt. - Ginds, een derde, die, na volbragten arbeid, het Boek des levens, of een ander nuttig geschrift wil ter hand nemen; maar het gewoel en rumoer van een talrijk gezin, in het klein en eenigst vertrek, maken 't onmogelijk den inhoud te volgen, of het flaauwe licht eener gebrekkige lamp belet hem den druk te zien, en met onwil slaat hij 't boek weder digt, om zich te vervelen, en in stilte te morren tegen 't lot, dat hem van alle gelegenheid om zich te verpozen berooft. - Elders, is het nog erger: daar klinkt reeds van verre 't krakeel u te gemoet, en op den drempel deinst gij voor een afzigtig schouwspel van huiselijke oneenigheid terug. Beproef maar niet er vrede te stichten, gij zoudt er uwen tijd, misschien uwe rust bij verliezen! Werp liever nog een blik in een der speel- of drinkhuizen, op kleine plaatsen vooral de eenigste gelegenheid tot ontspanning, en waar zoo velen der arbeidende klassen een groot gedeelte van hunnen vrijen tijd doorbrengen.
Bij het binnentreden komen u een wild en uitgelaten rumoer en gevloek, een stikkende walm, en een verpestende

{==478==} {>>pagina-aanduiding<<}
dranklucht tegen. Rondziende, vallen u in de hoeken van het lage, door een paar walmende lampen akelig verlicht vertrek, om ruwe tafels, groepen van mannen en knapen in het oog, die, half beschonken, hun weekloon - het brood hunner vrouwen, kinderen of ouders - in kaart- of dobbelspel verkwisten; terwijl sommigen hunner en rondom hen ook anderen, in hevigen woordentwist, de schrikkelijkste taal en de vreeselijkste godslasteringen uitbraken. - Wonder inderdaad, wanneer ge niet ook, in den donkersten hoek enkelen, wier voorkomen niet geschikt is om vertrouwen in te boezemen, in een geheimzinnig gesprek ziet gewikkeld. Aan de schuwheid hunner blikken, aan hun behoedzaam fluisteren, aan hunne bedekte gebaren is het merkbaar, dat zij plannen smeden en medestanders werven, en afspraak maken. Dáár worden de sluikerij, bedrog, mogelijk nog erger misdaden voorbereid, en leerstellingen verkondigd, die 't zij dadelijk, 't zij jaren daarna, vruchten kunnen dragen in euvelen, die tranen en bloed kosten, en voor den bedrijver een eerloos leven of een smadelijken dood ten gevolge hebben.
Het meest van allen trekt hier de aandacht een hoop volks in het midden van het vertrek, rondom een man, die, onder deze gemengde menigte, naar zijne kleeding, niet behoort, maar toch een goed bekende schijnt, en gemeenzaam met haar omgaat. Op eene tafel gezeten leest hij met luide stem iets voor uit een der dagbladen. De vurige blikken, die hij nu en dan op zijne toehoorders slaat, en zijne scherpe aanmerkingen doen hem kennen als een bedrijvig kroegdiplomaat, die het volkje opwindt, om van zijne opgewonden stemming, als het tijd zal zijn, gebruik te maken tot het bereiken van zeker niet belangelooze oogmerken. - Zoodra gij binnenkomt beschouwt hij u met een vorschend oog en rigt een woord tot u, om te weten van welke gehalte of stempel gij zijt. Wee uwer, wanneer ge u afwendt, of niet antwoordt in zijnen het algemeen behagelijken geest! Weldra ziet ge dan grimmige blikken op u werpen, en sommigen met gelach of gebaar u bespotten of bedreigen.

{==479==} {>>pagina-aanduiding<<}
Dit hol van dwaasheid en dronkenschap met snelheid verlatende, verheugt ge u reeds weder vrijen adem te scheppen, maar een aantal zwaaijende, zingende, tierende lediggangers verspert u den weg, en wekt u uit de afgetrokkenheid van gedachten over het voorgevallene, met een paar gevoelige stooten en noch krachtiger verwenschingen. En naauwelijks weder hebt ge eenige schreden gedaan, of uit een der donkere en naauwe stegen klinkt een vreeselijk geschreeuw, waarin de schorre vloeken van beschonkene mannen, en de schelle kreeten van razende vrouwen met elkander wedijveren. Geen wonder voorzeker, wanneer ge uwen tred met afkeer verhaast.
Welnu, slaat dan ook den weg eens in naar den schouwburg, waar eene groote menigte van diezelfde menschen zich bijeen bevindt. Ook dáár komen wel gedruisch en rumoer u tegen, maar als ge binnentreedt, is het dan niet of ge verplaatst wierdt, uit winterkoude en sneeuwjagt, aan den huiselijken haard, bij een gezellig vuur, in het midden van vrienden en opgeruimde gasten? - Wat is het gedruisch anders dan handgeklap, en vrolijk voetgetrappel, ten teeken van algemeene toejuiching en tevredenheid? - wat het rumoer, dan 't lagchen en schateren der in verstandelijk vermaak opgetogen menigte?
Dringen tweespalt en twist ook hier somwijlen binnen, wie denkt er aan, de twistenden aan te hitsen? Ziet gij niet, hoe, integendeel, ieder zich bevlijtigt om hen te doen zwijgen, of, wanneer dit niet baat, om hen te ontwijken? Zoodanig zijn twist en haat onbestaanbaar met de gemoedstemming van het oogenblik. Doch weldra wordt de gordijn weder opgehaald, en het spel gaat voort, dat de twistenden dwingt hunne plaatsen te hernemen en het stilzwijgen te bewaren. Nu trekken beide het tooneel en het spel weder de aandacht, ieder ziet toe en luistert, de grimlach keert op het gelaat terug, en alle twist is vergeten.
Misschien hervindt gij ook hier den diplomaat van daar even, maar hij staat alleen, hier of daar in zichzelven gekeerd; want hier heeft hij niet mede te spreken,

{==480==} {>>pagina-aanduiding<<}
en de indruk zelfs zijner drogredenen wordt uitgewischt door de nieuwe en aangenamer denkbeelden, welke het gezonde verstand der menigte opneemt uit het bezielde tafereel der voorstelling, die zij voor oogen heeft.
Ook hier ziet gij de minder beschaafde klassen der maatschappij, en merkt er zelfs eenigen op, door diepe behoefte nedergebogen; maar toch heerscht er in kleeding, houding en gedragingen zekere niet gewone orde en welvoegelijkheid, en aller trekken zijn opgehelderd door een glans van innige tevredenheid en vreugde. - De schitterende verlichting van het ruim en luchtig gebouw, de prachtige of kluchtige costumes der tooneelspelers, de grootsche of bevallige decoratiën, het statig of vrolijk orkest, het ernstig of boertig spel; alles werkt mede om de geesten te boeijen, de zinnen te streelen, de deelneming op te wekken, en de zorgen te verdrijven. En nu zij daar, na harden arbeid, rustig nederzitten, in de nabijheid van aanzienlijken en rijken, die anders zoo ver boven hen zijn; en daar nederzitten om met hen deel te hebben aan hetzelfde genot en dezelfde vreugde, nu leeren zij de voordeelen van het maatschappelijke leven, de genoegens der beschaving en ook de voorregten, aan hunnen stand verbonden, nader kennen; nu zij in de opgevoerde stukken zien, wat zorg en kommer ook aan de hoogere standen zijn verbonden, hoe groote lasten ook deze te dragen, en met hoe vele wederwaardigheden en ontberingen ook zij te kampen hebben. Aldus verzoenen zij zich met hun lot, vergeten hunne zorgen, en gevoelen dat ook zij voordeelen en vrijheden genieten, wel waardig te worden gekend en gewaardeerd, en dat zij, ofschoon in rang en stand beneden anderen geplaatst, als redelijke en zedelijke wezens aan hen gelijk zijn. Maar nu wordt er ook deelneming in, ja, liefde voor de hoogere klassen der zamenleving in hen opgewekt; nu schamen zij zich over hunne vooroordeelen, en nemen zich voor, aan wie boven hen zijn geplaatst, de verschuldigde eer te geven, de verpligte gehoorzaamheid te betoonen. Welk een aangenaam schouwspel, wanneer gij die anders verwilderde en geduchte

{==481==} {>>pagina-aanduiding<<}
menigte, met zulke gedachten vervuld, daar aandachtig ziet nederzitten, terwijl de adel hunner zielen herleeft, en lofwaardige gevoelens ook aller trekken verzachten en veredelen! - Ja, bij de uitvoering van het doelmatig blijspel, zal de mindere, moedelooze menigte moed en tevredenheid wedervinden; elke ondeugd en dwaasheid zich spiegelen kunnen aan de verachtelijkheid of belagchelijkheid van haar eigen beeld; de booswicht sidderen bij de voorstelling der misdaden, die hij gedachteloos bedrijft; de menschenhater zijnen wrok leeren verfoeijen, de wraakzuchtige tot edelmoedigheid gestemd worden; en de vijand zijnen vijand de broederhand reiken. Dáár, M.H.! zal dan ook zijn, maar in edeler beteekenis van woorden: vrijheid, gelijkheid en broederschap!

1849.

Een bezoek bij den Hertog de Bordeaux, te Frohsdorf. (⋆)

Frohsdorf is eene oude heerlijkheid, die, onder de Restauratie, uit het bezit van ik weet niet welke Oostenrijksche familie overging in dat van Mevrouwe carolina murat, gewezen Koninginne van Napels, die het weder

{==482==} {>>pagina-aanduiding<<}
verkocht aan de Hertoginne d'angoulême, op den naam des Hertogs de blacas. Het goed wordt door een baljuw beheerd en is niet zeer uitgestrekt voor een prinselijk domein; doch, daarentegen zijn de gebouwen ruim; ofschoon altijd naauwelijks toereikende voor de menigte der bewoners.
Het kasteel ligt rondom in eene niet breede, drooge gracht, op welke de keukens uitzien, en die men overgaat langs de steenen brug van de hoofdpoort, indien er meer dan ééne poort is, waaraan ik twijfel. Aan het uitwendige vindt men niets ridderlijks, veel minder koninklijks. De huizing is groot, wit, in den Duitschen trant, met een spits dak, van boven plat en bezet met schoorsteenen. In het midden echter bevindt zich een driehoekige gevelspits (fronton triangulaire). Er zijn drie verdiepingen, de onderste mede gerekend, die gelijkvloers is met de brug. In den voorgevel zag ik negen vensters, van welke die der tweede verdieping vierkant en klein zijn; de andere vensters zijn van eene voegzame grootte, en een er van, juist boven de poort, is een ruim boogvenster, met een balkon met pilasters. Deze pilasters en de gevelspits zijn de eenigste partijen van den voorgevel, die eene zekere bouwkundige gedachte verraden. Aan de westelijke achterzijde is een groote ronde toren, oprijzende uit de drooge gracht, maar van boven ongelukkig verminkt, en tot op de hoogte van het dak geslecht. In dien toren is de kapel. De dorpshuizen liggen zoo nabij, dat ze bijkans aan het kasteel belenden.
Achter het kasteel is het park en daarachter een tuin in den Engelschen smaak. Geen van beide is groot. Een weinig verder is eene hoogte met boomen beplant, op welke het zoogenaamde wachthuis staat; een zeer aardig huis, waarin eene Parijsche familie 't zeer wel zou kunnen uithouden. Op nog verderen afstand strekt een bouwval tot gezigt-einder, die tot het goed behoort, en er, zoo ik meen, de grenzen van aanwijst.
De ligging is niet vrolijk, maar integendeel eenigzins zwaarmoedig. Naar het westen ziet het uit op eene uit-
{==483==} {>>pagina-aanduiding<<}
gestrekte groene vlakte, aan welker einde zich in al hare statigheid de bergketen verheft, die Stiermarken van het Aartshertogdom Oostenrijk scheidt, en de Alpen aan het Karpatisch gebergte verbindt. Hare toppen festonneren den horizont, en de hoogste er van, geheel met sneeuw bedekt, prijkte in het zonnelicht met het schitterende vuur van ontelbare ijsdiamanten. Naar het oosten is het uitzigt geheel anders. Aan dien kant, op een geweerschot afstands van het kasteel, ligt een lange, leelijke, ofschoon beplante heuvelrij, op welke de Hongaarsche grenzen zijn, toen door gewapende boeren bewaakt. Vandaar moet men de stad Odenburg kunnen zien en het meer van Neustadt, nabij 't welke zij gelegen is.
In het voorbijgaan wil ik niet onopgemerkt laten, dat niet ver van deze grenzen het kasteel ligt, in hetwelk de esterhazy's den schat bewaren hunner familiejuweelen. Eertijds waren er onnoemelijke kapitalen in dien juweelkoffer, bewaakt door kanonniers en grenadiers in de soldij staande van dit bijkans Koninklijke Huis; en de erfgenamen mogten die nimmer aanspreken dan tot betaling van rantsoen, ter vrijkooping van leden der familie, wanneer zij het ongeluk hadden in de magt der ongeloovigen te vallen. Deze testamentaire beschikking doet aan de langdurige worsteling denken tusschen de Ottomanische Porte en het oude Hongarijë, dien voorpost der Christenheid. Altijd in de bres springende, heeft 't meer dan eens Europa gered.
Frohsdorf is dus, gelijk men ziet, digt bij de grenzen van Hongarijë gelegen; zelfs zoo digt, dat het verblijfer in den tegenwoordigen oorlog, niet geheel vrij is van gevaren. Had er een aanval plaats, de weinige troepen in het dorp, het laatste Oostenrijksche aan die zijde, gekantonneerd, zouden niet bij magte zijn hem af te weren. Maar gewoon aan de ongemakken der ballingschap, door den tegenspoed gehard, in God of op hun gestarnte vertrouwende, zijn de bewoners van Frohsdorf, naar 't mij is toegeschenen, over die gevaren niet zeer bekommerd, hoewel zij er de mogelijkheid van inzien.
De intrede van het kasteel is kil en somber als die

{==484==} {>>pagina-aanduiding<<}
van een klooster, en in den smallen langen gang voelt men de vochtigheid. In het voorportaal ter regterzijde is het kamertje van den portier (suisse), en naast de deur hangt een groote gedrukte Tabel van de uren van aankomst en vertrek van den spoortrein; het eenigste middel van gemeenschap tusschen de wereld en deze eenzaamheid. Ik vroeg naar den Hertog de lévis: in het Fransch; dat spreekt van zelf, en kreeg ook in het Fransch antwoord, want alles is hier Fransch, en al de bewoners van het kasteel, van den lampenpoetser af, zijn er Franschen. Eene vrouw, waarschijnlijk die van den portier, bragt zelve, met groote beleefdheid, mij naar de tweede verdieping, waar ik werd binnengeleid in een ruime slaapkamer, die tevens tot werkkamer dient, en op het veld uitziet. Op de tafel lagen onderscheidene Fransche dagbladen: de Gazette, 't Journal des débats en enkele Duitsche bladen. De Heer de lévis trad weldra binnen, en ik overhandigde hem den brief, dien de Heer de freissinet mij voor hem had medegegeven.
Ons gesprek liep, natuurlijk, over de Fransche zaken en vooral over de groote verkiezing, die den vorigen dag had plaats gehad, doch waarvan ik den uitslag eerst acht dagen later te Verona vernam. De Heer de lévis is een bedaard, omzigtig, hoogst beleefd man. Hij heeft niets militairsch, hoewel hij, als ik me niet vergis, Kolonel is geweest, en de veldtogten van Moréa en Spanje heeft mede gemaakt. Ofschoon ver van Frankrijk, is hij toch bekend met al wat er gebeurt, en ik was zeer verwonderd hem zoo goed op de hoogte te zien van al de zaken en personen. Toen wij eenigen tijd gesproken hadden verliet hij mij, om den Hertog de bordeaux te vragen, op welk uur hij mij zou gelieven te ontvangen. Een oogenblik daarna kwam hij weder binnen met het berigt, dat ik dadelijk zou worden toegelaten.
Ik wist niet, welke titel den Prins in zijn huis gegeven wordt, en daar ik hem onder zijn eigen dak was komen opzoeken, kon, moest ik natuurlijk doen wat de anderen deden: niet minder, niet meer. Den Heer de lévis er naar gevraagd hebbende, gaf hij mij tot antwoord:

{==485==} {>>pagina-aanduiding<<}

- Er heerscht hier geenerlei étiquette; wij zijn ballingen; den Prins noemen wij Monseigneur.
Hiermede was ik ingelicht, en, ofschoon in de taal der hoven weinig bedreven, geloof ik in mijne gesprekken de wetten der welvoegelijkheid behoorlijk te hebben nageleefd.
Ik mag echter niet verhelen, minder gelukkig te zijn geweest met de Hertogin de bordeaux en de Hertogin d'angoulême, die ik eens uwe Hoogheid noemde. Deze titel, van mijne zijde eene toegeving, moet aan beide (ik bedacht dit te laat) zijn voorgekomen als een verzuim van eerbied, en eene dadelijke ontkenning harer regten: aan de eene, wijl zij zich als Koningin beschouwt, sedert haar huwelijk met den kleinzoon van hendrik IV, die voor haar noodwendig is hendrik V; aan de andere, omdat zij insgelijks Koningin is geweest, door de abdicatie van karel X; ook is het eene daadzaak, dat de bewoners van Frohsdorf, zelfs in haar bijzijn, haar onderling de Koningin noemen.
Daar we nu toch aan het eenigzins ijdele kapittel der titels zijn, gedooge de lezer, dat ik 't maar in eens ten einde brenge, om er niet weêr op terug te komen. De Hertog en Hertogin de bordeaux dragen in den vreemde de namen van Graaf en Gravin de chambord, en de Hertogin d'angoulême dien van Gravin de marne. Daar ik begonnen ben hen te noemen, niet bij die aangenomen, maar bij hunne eigene, algemeen bekende namen, zal ik op dezelfde wijze voortgaan. De namen doen niets ter zake, en mijn verhaal zal er duidelijker en begrijpelijker door zijn, zonder iets van de getrouwheid te verliezen.
De Hertog de bordeaux woont gelijkvloers. Hij ontving mij in een zeer eenvoudig kabinet, dat uitziet op de Hongaarsche heuvelen. Ik zag er een aantal rottingen en geweeren en een armstoel, geheel van 't uitwendige van een hert gemaakt; de bekleeding van zijn vel, de rug en armen van zijne houten. Dit zonderlinge meubel is, buiten twijfel, een geschenk van jagers, of de herinnering aan eenigerlei belangrijk jagt-geval. De Prins

{==486==} {>>pagina-aanduiding<<}
stond voor eene werktafel, in het midden der kamer, met de hand op dien armstoel leunende. Hij zette zich neder noch wees mij eenen stoel aan, dan na eene poos, en de ontvangst was niet vrij van iets plegtigs. Om kort te gaan: hij ontving mij als Koning.
Gewoon aan de bezoeken zijner getrouwen, en van geene andere dan zijne getrouwen, was ik voor hem iets nieuws. Hij kende niets van mij, dan mijne meeningen, en een paar werken, wier beginselen hem niet zeer aangenaam konden zijn. (⋆) Misschien verwachtte hij in mijn persoon een te zien dier onbeschofte volksgezinden (démocrates), die, om eens een woord te gebruiken uit het volksleven, met hunne pooten in de borden gaan staan, en dat ik gekomen ware, om hem brutaal op te nemen. Vandaar zijne afgepastheid in de eerste oogenblikken. Dit is zeker, dat hij eene verdedigende houding had aangenomen, en zien wilde, wat mij dreef. Zijn ondervragende blik, zijn eenigzins vooruitkomend gelaat, gaven dit duidelijk te kennen.
Na de gewone pligtpleging, gedwongen inleiding van elk eerst bezoek, vooral van een bezoek als dit, werd er plaats genomen, en het gesprek begon.
Ik ging regt op het doel af, en geef hier, als mijn geheugen getrouw is geweest, den letterlijken inhoud van de eerste, zakelijke woorden, die ik heb uitgesproken.
- Monseigneur! - zeide ik - het is niet bekend, en God alleen weet, welke bestemming voor u in de toekomst is weggelegd; maar indien er kans voor u bestaat, om in Frankrijk te regeren, hetgeen mijne denkwijze mij niet vergunt te wenschen; dan is die kans deze: dat Frankrijk (hoewel dit onmogelijk schijnt) ten einde raad, en afgemat door zijne ondervindingen, in 't gezag bij verkiezing niet vindt de zekerheid, die 't najaagt; en dat misrekening en ontmoediging 't weder doen overneigen naar 't erfelijk beginsel, als een meer vasten grondslag van 't rijksbewind. Dat beginsel wordt

{==487==} {>>pagina-aanduiding<<}
door U vertegenwoordigd, en in dat geval derhalve zou Frankrijk-zelf U komen zoeken. Tot alsdan, dunkt mij, is er maar eene zaak voor U te doen; zij is: de gebeurtenissen afwachten.
De Hertog de bordeaux had aandachtig naar mij gehoord. Naarmate ik sprak werd zijn gelaat vriendelijker; het ijs der inleiding was gebroken. Hij antwoordde mij, zonder dralen: dat ik zijne gedachte geheel had uitgesproken; dat hij nimmer iets zoude ondernemen tegen de gevestigde magten; ook in niets de eerste wilde zijn, en vrij was van alle persoonlijke eerzucht. Maar, dat hij zich-zelven inderdaad beschouwde als den vertegenwoordiger van 't beginsel van orde en duurzaamheid, en dit beginsel ongeschonden wilde handhaven, al ware het enkel om Frankrijks toekomstige rust. Dat geheel zijne kracht in dit beginsel was opgesloten, en hij geene andere kracht kende dan die. Dat hij altijd sterk genoeg zoude zijn tot het doen van zijn pligt, welke die dan ook wezen mogt, en dat hij voor 't overige zijn vertrouwen in God stelde. - Als ik ooit in Frankrijk terugkom, - voegde hij er bij, - 't zal dan zijn om te verzoenen, en ik geloof de eenige te zijn, die verzoenen kan.
De Alwetende doorgrondt de harten en nieren; Hem alleen is 't bekend, wat er omgaat in de verborgenheden des gemoeds. Ik geloof echter te kunnen verzekeren, dat de woorden des Prinsen ernstig gemeend waren. De gemoedelijke toon, waarin hij sprak; het open gelaat, waarmede hij mij aanzag, lieten in dit opzigt geen twijfel over en overtuigden mij. Alles in hem kondigt eene groote mate aan van regtschapenheid van hart en geest, en een levendig gevoel van pligt en regt, met zucht om wèl te doen vereenigd. Even als de Heer de lévis kwam hij mij voor, goed op de hoogte te zijn der gebeurtenissen, doch zeer omzigtig ten aanzien der menschen; - 't zij uit bescheidenheid, 't zij uit voorzigtigheid, omtrent geen hunner openbaarde hij eenig gevoelen, en ook ten opzigte der zaken van den dag bleef hij zoodanig binnen de perken van het algemeene, dat

{==488==} {>>pagina-aanduiding<<}
niet één zijner woorden of denkbeelden in mijn geheugen is opgenomen. De geloofsbelijdenis, daarentegen, niet welke hij aanving, is er woord voor woord in gegrifd. Het is waar, dat ook zij alleen de spil en draad was van het geheele gesprek: zij was mij hoofdzaak; al het overige was maar bijwerk.
Ik zou 't eene dwaze verwaandheid achten, als ik mij durfde inbeelden in een uur zijn vertrouwen gewonnen, zijn geheim doorgrond te hebben. Verre zij van mij zulk eene belagchelijke aanmatiging! Wat was ik voor hem? Een onbekende, een nieuwsgierige. Hij zeide mij, gewisselijk, niets, dan 't geen hij wilde zeggen; ging niet verder, dan hij verkoos te gaan, en deed mij spreken, méér dan dat hij sprak. Liever had ik 't anders gewenscht; maar de rigting der zamenspraak hing niet af van mij. Somwijlen zweeg ik, om hem 't woord te laten; doch hij nam 't zelden op, en zweeg op zijne beurt. Dan moest ik 't onderhoud wel weder voortzetten, opdat 't niet, spoediger dan mij aangenaam was, wierde afgebroken.
De Hertog de bordeaux stelt belang in al de vraagstukken van den dag, bestudeert die allen, en is met de Nijverheids-théoriën van nabij bekend. Er zijn weinig belangrijke fabrieken in Engeland, die hij, gedurende zijn verblijf aldaar, niet bezocht en met vrucht bezien heeft. Zijne omzigtigheid, die overdreven is, en een der meest in 't oog loopende trekken van zijn karakter uitmaakt, doet hem kwaad; in dien zin, dat hij méér verstand heeft dan hij vertoont. Bij de meeste menschen is dat anders.
Twee zaken bovenal hielden zijne aandacht bezig: de nieuwe administratieve organisatie van Frankrijk, en het ingewikkelde Maatschappelijke vraagstuk der werklieden. Omtrent dit laatste echter scheen hij niet vrij te zijn van dwalingen en hersenschimmige denkbeelden. Zoo, bij voorbeeld, onderstelt hij in de Parijsche werklieden godsdienstige gevoelens, die zij niet bezitten; immers niet in den zin dien hij aan de woorden verbindt, en heeft hij ook geen klaar begrip van hunnen afkeer

{==489==} {>>pagina-aanduiding<<}
van de witte vlag. Die afkeer bij hen is minder of is meer dan een denkbeeld; hij is een instinkt, en, in elk geval is hij eene daadzaak.
Zonder zijne vergissing te verbeteren, verborg ik hem de waarheid niet. Hij is scherpzinnig genoeg; maar wat baat het of men al dagbladen leze (hij leest ze bijkans allen); wat baat het of men zich dagelijks bekend make met de best onderrigte Correspondentiën (⋆) (een derzelve kwam mij zoo wèl doordacht voor, dat ik ze volgaarne onderteekend zou hebben)! Men leeft toch niet ongestraft buiten den dampkring der gebeurtenissen. Een enkel reisje naar Frankrijk is leerzamer dan alle Dagbladen en Correspondenten. Het gaat in dezen als in de werktuigkunde. Men leest de beschrijving van een werktuig, en meent 't te begrijpen; maar heeft er geen klaar begrip van, zoo lang men 't niet heeft zien werken.
De onkunde is dus hier een gebrek niet van den geest, maar van 't verblijf. Een ernstig voornemen, en goeden wil om te leeren, is al wat men vergen en verlangen kan, en die twee deugden kunnen den Prins niet ontzegd worden. Voeg er gezond verstand, opregtheid, goedigheid en mildheid bij. De Prins is een knap man, in de volle beteekenis der woorden; maar zie hier ook de keerzijde. Welke zaak heeft er geene? Ik zou mij zeer bedriegen als de Hertog de bordeaux een oorspronkelijken en ondernemenden geest bezat. Hij is meer beschaafd dan vindingrijk; meer geschikt om te begrijpen dan om te scheppen; om te ontvangen dan om te geven. Door natuurlijken aanleg of opvoeding is hij bekwamer om te berusten dan om te ondernemen. In één woord - en misschien is 't goed voor zijne rust - ik acht hem beter berekend voor 't beraad, dan om te handelen. Gaarne erken ik geen enkel bewijs te hebben voor mijn gevoelen, dat welligt op niets anders rust dan op den ontvangen indruk; maar ik geloof toch, dat het gegrond is.
Men gebruikt zijn naam in allerlei kuiperijen (intrigues);

{==490==} {>>pagina-aanduiding<<}
maar ik zou durven wedden, dat hij er geheel vreemd aan is, er niets van weet, en ze allen zou afkeuren. Zoo sterk als zijne moeder (⋆) er vóór was, zoo sterk is hij er tegen. Hij zou niet willen, dat òm hem of door hem een droppel bloeds vergoten wierd. Men zal dat niet in hem misprijzen; 't verdient integendeel geprezen te worden; - doch ik wil maar zeggen, dat zijne verdienste in dit opzigt niet bijzonder groot is, maar een gevolg van zijne geaardheid.
De Hertog de bordeaux zou een uitmuntend Constitutioneel Koning zijn geweest. Zijn geest en karakter komen geheel met dien regeringsvorm overeen, en zijne opvoeding heeft er toe medegewerkt. De partijgeest noemt hem een Absolutist, en ook de menigte houdt hem daarvoor; doch de waarheid is, dat men in Europa misschien geen tweeden zou vinden zóó Constitutioneel als hij is. Nog meer: behoudens eenige moderne denkbeelden van den laatsten tijd, die hij zich eigent, is 't bijkans een liberaal van de Restauratie. Wel is waar een vroom liberaal, doch zonder gevaar dat zijne vroomheid tot bijgeloof zal overslaan. Er is geen twijfel aan, dat zijn grootvader karel X en dat zelfs lodewijk XVIII zich aan zijne gevoelens ergerden, en hem als een staatkundigen ketter, een soort van Koninklijken lafayette beschouwden.
Hoe kan dat ook anders? De gedachten der kinderen zijn niet die van hunne ouders. Wat men doe, de dampkring der geesten verandert, en het verstand neemt toe, niet slechts van eeuw tot eeuw, maar van geslacht tot geslacht. De zoon ademt, van zijne geboorte af aan, eene andere lucht in dan de vader, en de vooruitgang dringt

{==491==} {>>pagina-aanduiding<<}
in zijne aderen, zonder dat hij 't weet, en in spijt van alle tegenkanting. Er ligt daar niets verdienstelijks in voor iemand ter wereld; het is enkel de kracht der dingen: de wet der Voorzienigheid, dat de menschheid vooruitga, zelfs in weerwil van de menschen.
Om die reden heeft de Hertog de bordeaux andere beginselen dan karel X, en al wilde hij die zelfde beginselen hebben; hij zou 't niet kunnen. Zoo was, b.v., de grootvader ten sterkste gehecht aan de vormen, aan de étiquette, aan die vereering van de persoon des Konings, welke in het Huis der bourbons altijd zulk een groote rol heeft gespeeld; maar de kleinzoon hecht daar volstrekt niet aan, en stelt op die statelijke nietigheden hoegenaamd geen prijs; ja gaat zelfs zoo ver, dat hij, weder ten troon wordende geheven, geen hofstaat zou willen hebben: zijn besluit daaromtrent is genomen.
Zijne levenswijze is zeer geregeld. Vóór en nà het ontbijt leest hij brieven, vele dagbladen en een aantal, dikwijls zeer wijdloopige berigten over de vraagstukken, die in Frankrijk aan de orde zijn. Des namiddags doet hij groote wandelingen. Met naauwgezetheid volbrengt hij zijne kerkelijke pligten; de mis hoort hij wekelijks twee- of driemalen in de kapel van het kasteel, en des Zondags in de kerk der gemeente. Hij schrijft een fraaijen stijl, en zijne brieven zijn merkwaardig om de juistheid en bevalligheid der uitdrukkingen.
Zijne gestalte is middelmatig van lengte, niet zonder neiging tot dikheid. De val, dien hij te Kirchberg deed, heeft eenige sporen nagelaten. Hij lijdt er door aan zwaarte in het been, en moeijelijkheid in den gang. Eenmaal zittende, kost 't hem inspanning om weder op te staan. Men zegt, dat hij een goed ruiter is, doch ik had geene gelegenheid er over te oordeelen. Zijn hair is blond en fijn. Ofschoon een weinig vol, is zijn gelaat aangenaam, gul, open en vertrouwelijk, met alle teekenen van gezond- en frischheid, en de kracht zijner acht-en-twintig jaren. Hij draagt een kin- en kleinen knevelbaard. Zijne heldere, blaauwe oogen zijn te gelijk levendig en zacht, hooren scherp toe, en ondervragen

{==492==} {>>pagina-aanduiding<<}
dikwijls: hun blik is zoo vast en doordringend, dat ik den logen tegenover hem niet mogelijk acht. Om van zijne opregtheid overtuigd te zijn, heeft men hem slechts aan te zien. - Als ik 't mij wèl herinner droeg hij een blaauwen rok, met vergulde knoopen.
Het gesprek ten einde loopende, rees hij, naar vorstelijk gebruik, op, en gaf mij alzoo mijn afscheid; met opdragt van zijnen groet aan den Heer de freissinet.
Bij den Heer de lévis teruggekomen, vroeg mij deze: of ik ook wenschte voorgesteld te worden aan de vrouw van den huize: Mevrouw de Gravinne de marne (de Hertogin d'angoulême).
Ik antwoordde bevestigend; maar niet zonder eenige aarzeling. Waarom? - De Hertogin d'angoulême is de dochter van lodewijk XVI en van marie antoinette, en voorzeker het onschuldigste slagtoffer der eerste Republiek. Welke treurige, hartverscheurende herinneringen kon dan niet het zien van een Republikein, den eersten die uit het nieuwe Republikeinsche Frankrijk tot haar kwam, bij haar opwekken?
In die stemming volgde ik den Heer de lévis, met eenige ongerustheid. Een koele ontvangst kwam mij zoo natuurlijk voor, dat ik er mij niet gekrenkt door konde gevoelen. Maar de ontvangst was, integendeel, hoogst beleefd.
De Hertogin d'angoulême woont op de tweede verdieping van het kasteel, en ontving mij staande, in haar salon; een ruime kamer, eenvoudig, zonder eenigen zweem zelfs van weelde gemeubeld, en die naar het westen op de Styrische Alpen uitziet. Zij is zeventig jaar oud, en maakt geenerlei aanspraak meer op onderscheiding van hare persoon; men zegt zelfs, dat zij dit ook in hare jeugd niet gedaan heeft. Haar eenvoudig toilet is geheel overeenkomende met hare jaren. Van nature heeft zij een grove stem, en kortheid van toon, beide onwillekeurig, maar die dikwerf, in de dagen harer grootheid, als zij vriendelijk wilde zijn, haar belet hebben dat te schijnen.
Met groote belangstelling, doch ook met veel beleid

{==493==} {>>pagina-aanduiding<<}
en matiging ondervroeg zij mij nopens Frankrijk, en inzonderheid of het volk te Parijs godsdienstig gezind was. Vol gevoel en bewondering sprak zij over den schoonen dood van den Aartsbisschop van Parijs, op de barrikaden van Junij. De naam van dien waardigen Prelaat is de eenigste dien ik haar hoorde uitspreken. Het gesprek brengende op den jongeren tak, zeide ik: - Het is niet mogelijk, Mevrouw, dat ge in den val van lodewijk philips niet den vinger van God zoudt hebben gezien! - Die is in alles. - gaf zij mij ten antwoord, zonder dat ik de minste bitterheid bij haar bemerkte. Omtrent den Vader zeide zij niets; maar met woorden van deelneming sprak zij over de Prinsen en over de Hertoginne d'orléans. Minder naauwlettend dan zij, sprak ik andermaal over de gevallen Dynastie en regering. - Ge zult toch erkennen, Mevrouw! in weerwil van uwe Christelijke grootmoedigheid, dat de dag, waarop de tijding van dien val u bereikte, zeker niet de onaangenaamste van uw leven kan zijn geweest? - Zij zweeg daarop, maar zóó alsof zij wilde zeggen: - gij vraagt mij te veel. - De matiging van hetgeen zij sprak bleef onveranderlijk dezelfde: geen enkel woord van verwijt ontsnapte hare lippen. - Niet alsof zij het onderscheid tusschen de twee catastrophen van Julij en Februarij niet waarderen zou! - Toen ik verhaalde hoe lodewijk philips was gevlugt, zeide zij: - Karel X is ten minste Koninklijk afgetreden; wijl hij Algerië aan Frankrijk naliet. - Deze vergelijking werd niet gemaakt, zonder een regtmatig gevoel van fierheid; maar van zegepraal of gekoelde wraakzucht was niets in een harer woorden te bespeuren. Er is waarlijk geen zweemsel van gal in die edele vrouw, die al hare smarten, al hare neigingen aan God, als ten brandöffer heeft opgedragen.
Voor het overige harer dagen is de godsdienst de eenigste bezigheid en troost van een leven door rampen zonder wedergade geschokt. En zou zulk een leven wel mogelijk zijn, zonder de godsdienst? Die ballinge van Frohsdorf, is zij niet de gevangene, de wees van den Tempel? Wat angsten, wat wederwaardigheden tusschen

{==494==} {>>pagina-aanduiding<<}
die beide ballingschappen? De haat der partijen verstomt tegenover het toonbeeld van zulk een lijden. Wat de vrouwe leed, die zij vóór zich aanschouwen, werd, noch zal ooit worden geleden, door eenige vrouw ter wereld. En wat zegt 't, dat zij Prinses was? - Was zij daarom minder eene dochter, eene zuster, en tot driemaal toe ballinge? Behoort zij dáárom minder tot het geslacht der gevoelige menschheid?
De Hertogin d'angoulême is de aandoenlijkste, diepst schokkende historische persone van ons werelddeel. Zij heeft een onbeschrijfelijk diepen indruk op mij gemaakt, en ik heb de aandoeningen, die mijne ziel bewogen, niet verborgen gehouden. Eerbied en medelijden vervulden mijn hart. Ik dacht een der slagtoffers van 't onverbiddelijke noodlot der Ouden, door kunst vereeuwigd, voor mij te zien. Maar de Christelijke onderwerping geeft aan die dochter van lodewijk XVI een treffender karakter, en verheft haar, schier tot de hoogte des goddelijken lijders op Golgotha, boven alle typen van leed der oudheid.
De grijze Vorstin leeft te midden van gedachtenissen aan hare jeugd, en welke gedachtenissen! Verre van ze te ontvlugten, bewaart ze die in hare dadelijke nabijheid; alsof zij er, ik weet niet welk, een doodsch genoegen in vindt, zelve haren bitteren lijdenskelk tot den rand te vullen, om dien dagelijks op nieuw tot den bodem te ledigen.
Haar slaapvertrek, welks eenvoudige inrigting bij die eener kloostercel is te vergelijken, bevat geene andere voorwerpen dan dezulke, die haar de treurtooneelen harer kindschheid kunnen te binnen brengen: de portretten van haren vader, van hare moeder, en van de vriendin harer moeder, de Prinses de lamballe. Bij haar ledekant, dat zelfs geene gordijnen heeft, is een bidbank (prie-dieu), geheel gevuld met voor haar kinderlijk gemoed heilige reliquiën: het zwarte vest, onder anderen, dat haar vader aan had, toen hij naar 't schavot ging, en den kanten sluijer, die hare moeder met eigen hand herstelde, om voor de Revolutionaire regtbank te ver-
{==495==} {>>pagina-aanduiding<<}
schijnen. Zij alleen bewaart den sleutel der laden van deze droevige gedachtenissen, en jaarlijks, op den 21 Januarij, neemt zij die allen uit de godsdienstige bewaarplaats, voor welke zij hare gebeden uitstort, en omringt er zich mede, als ware 't tot eene nadere vereeniging met de dierbare dooden, die ze gedragen hebben. Op dien somberen jaardag van smartelijk herdenken plengt zij hare tranen in volstrekte afzondering, en heiligt haar kinderlijk aandenken in diepe eenzaamheid door het onafgebroken gebed.
Men zou denken, dat zij, in Frankrijk en van de Franschen zoo veel geleden hebbende, een afkeer moest hebben van dat land en zijne bewoners; doch het tegendeel is waar. Zonderling verschijnsel! - Hoe meer zij in en door Frankrijk leed, des te meer werd zij er aan verbonden. Nimmer gedoogt zij, dat iemand 't veroordeele in haar bijzijn; en zij-zelve spreekt er niet van dan met liefde en smart. Haar laatste wensch (dikwerf spreekt zij dien uit) is: in Frankrijk te worden begraven. Neen, vuriger werd nimmer een vaderland bemind; zulk eene getrouwheid aan den geboortegrond doet aan foscari denken, die Venetië verheerlijkte, te midden der folteringen, welke Venetië hem deed ondergaan.
De omwenteling te Weenen heeft haar diep geschokt: zij voerde de schriktooneelen van drie-en-negentig voor hare verbeelding, en deed haar sidderen voor 't leven der Keizerinne van Oostenrijk, voor welke zij de hartelijkste genegenheid koestert. Non ignara mali..... Zij leeft aan alle staatkunde vreemd, en gedraagt zich omtrent deze eeniglijk aan den Hertog de bordeaux: méér haren koning dan neef. Getrouw aan de Monarchale overleveringen staat zij op als hij binnentreedt, en bewijst hem, in alle omstandigheden, doch zonder eenige gemaaktheid, de eer aan den hoogsten rang verschuldigd.
De Hertogin staat vroeg op, wandelt veel, en besteedt al den tijd, dien vlijtige godsdienstoefeningen haar vrij laten, aan werken van liefdadigheid. Hare aalmoezen

{==496==} {>>pagina-aanduiding<<}
bedragen een vierde gedeelte van haar voor eene Prinses niet zeer aanzienlijk inkomen. (⋆) De armen beschouwen haar ook als eene Voorzienigheid van het Land. Ik zag de kinderen van het dorp op haar aanstormen, om haar de hand te kussen. - Wat mij betreft, de edele vrouw had de bekommering doorgrond, die mij vervulde toen ik haar naderde, en wilde zelfs de herinnering er van uitwisschen, dat zij mij niet met nog meer voorkomendheid en welwillendheid had ontvangen. - Ik hoop toch, - sprak zij, - dat ge hier eenen nacht zult blijven; de bevelen zijn er reeds voor gegeven. - en toen ik mij ontschuldigde met de noodzakelijkheid om mijne reis te vervolgen, hernam zij: - dan zien wij u toch aan tafel? - Ook de Hertog de bordeaux hadt mij, door den Heer de lévis, reeds aan tafel doen noodigen, en ik nam die uitnoodiging aan; maar den nacht kon ik niet meer blijven.
Men dineert er ten zes ure. Ik trok van den tusschentijd partij, om met eenige leden dezer kolonie kennis te maken. Het eerst sprak ik den jongen Hertog de blacas, die met zijne gemalin, eene dochter van den Hertog d'escars, aan de dienst van de Hertogin d'angoulême is verbonden. - Vervolgens den Heer de montbel, tijdens de Julij-revolutie Minister van Financiën, die dagelijks twee uren arbeidt met de Hertoginne de bordeaux, welke geen beteren raadsman zou kunnen hebben. De Heer

{==497==} {>>pagina-aanduiding<<}
de lévis is meer bijzonder aan den Hertog de bordeaux verbonden. Deze Heer bezit een hoogst aanzienlijk vermogen, en zou te Parijs een grooten staat kunnen voeren; maar getrouw als een andere blondel verkiest hij liever de hardheden der ballingschap van zijnen richard te deelen. - Ik kan niet denken dat die Heeren anders tegen mij hebben gesproken dan zij onder elkander spreken, en vind hen zeer handelbaar. 't Zijn wel geene Démocraten, maar 't zijn menschen van verstand, die met den tijd zijn medegegaan, en de nieuwe behoeften en belangen van Europa in 't algemeen, en van Frankrijk in 't bijzonder inzien. Er zijn onder hen, daarvoor durf ik instaan, geene zamenzweerders.
Men sprak niet veel over den Hertog de bordeaux; maar 't geen men er van zeide versterkte mijne opgevatte denkbeelden. Eene anecdote, die men verhaalde, bewees ten minste, dat hij, ofschoon Vorst, de ooren niet sluit voor de waarheid. Hij stond, namelijk, in betrekking tot, ik weet niet welk, een Souverein, en dacht diens genegenheid te bezitten. Maar hij bedroog zich, en 't kwam er op aan, hem te waarschuwen. lemand deed dat, met nadruk, en was, bij die gelegenheid, zelfs eenigzins hard. Ver van gekrenkt te zijn, omarmde hem de Prins toen hij had uitgesproken, met hartelijke dankbetuiging, dat hij, zonder omwegen, de waarheid had gezegd. (⋆)
Met den jongen Markies de nicolaï, een neef van den Hertog de lévis, deed ik eene wandeling in het park; doch de tijd van het eten dreef mij terug. In de kamer voor mij bestemd vond ik de ‘Reize van den Hertog de raguse,’ welke de Heer de montbel zoo goed was geweest er te doen brengen, wijl ik gezegd had dit werk gaarne eens te willen zien. Naauwelijks had ik 't open-
{==498==} {>>pagina-aanduiding<<}
geslagen, of ik werd verzocht in de Salon te komen, om door den Heer de lévis ook aan de Hertogin de bordeaux te worden voorgesteld.
De Prinses is dochter van den overleden, en zuster van den regerenden Hertog van Modena. Zij spreekt het Fransch met een half Italiaanschen, half Duitschen tongval. Ik geloof, dat zij twee jaar ouder is dan haar echtgenoot. Zij is rijzig, eenigzins mager, doch heeft eene fraaije gestalte, fraai golvend zwart hair, en zwarte oogen vol uitdrukking en verstand. Aan den mond echter heeft zij een aangeboren iets, dat haar misstaat, wanneer zij spreekt, en jammer is; want op dit kleine gebrek na is zij eene schoone vrouw. - Zij had een wit kleed aan, met korte mouwen, en daarover eene fluweelen écharpe. Aan 't behaaglijke waren in dit eenigzins stijve toilet geene offers gebragt; men zag dadelijk dat er geene Parijsche kamenier bij was geraadpleegd.
De Prinses, naar men zegt, is verstandig, wèl onderwezen, zachtaardig en goed. Ofschoon vorstinne van den ouden stempel, is zij eenigzins schroomachtig, doch niet zonder bevalligheid.
Hoog ingenomen de gade te zijn van den afstammeling van lodewijk XIV, koestert zij de stoutste verwachtingen van haren echtgenoot, dien zij niet minder vereert dan bemint. Zij acht hem onwederstaanbaar, en - ongeduldiger dan hij, maar ongeduldig meer om hem dan om zich-zelve - houdt zij zich overtuigd, dat hij zich slechts behoeft te vertoonen om ieder aan zich te onderwerpen, gelijk hij háár aan zich onderwierp. Verder gaat hare staatkunde niet; hare geheele staatkunde draagt zij in 't hart. Zij betreurt daarom ook Venetië, waar zij vroeger leefde: te Venetië werd haar echtgenoot ten minste gezien, en kon de wereld over hem oordeelen - terwijl Frohsdorf een graf is.
Naauwelijks had ik eenige woorden met de Prinses gewisseld, of de deuren der eetzaal werden geopend. Het eerst traden de Hertog en Hertogin de bordeaux binnen, toen de Hertogin d'angoulême, vervolgens de Dames, en eindelijk de Heeren, zonder aan de Dames den arm

{==499==} {>>pagina-aanduiding<<}
te geven. Er was voor zestien personen gedekt, en, behalve de reeds genoemde Heeren met hunne familiën, waren onder de aanzittenden de Heer de monti, en, zoo ik meen, de Hertoginne Weduwe de blacas. De Hertog de bordeaux zat in het midden der tafel, met zijne gemalinne aan de linker-, en zijne tante aan de regterhand. Ik had de eer naast déze geplaatst te zijn, en had aan de andere zijde den Heer de lévis tot naasten buur.
Tot mijne verwondering zag ik geen geestelijke aan de tafel. Naderhand vernam ik, dat er twee geestelijken in het kasteel zijn (de Abt trébaquet en nog een), maar dat zij, benevens den doktor en den geheimschrijver des Hertogs de bordeaux (de Heeren bougon en moricet), een afzonderlijke tafel hebben.
Het getal der livreibedienden is aanzienlijk. Twintig hunner dienden aan tafel, doch er zijn tachtig, die ten deele in het kasteel, ten deele op het goed wonen. Allen zijn 't Franschen, en meest allen oude dienaren, van welke er nimmer een wordt afgedankt. De familiën, aan den Prins en de Prinsessen verbonden, hebben eigene bedienden, die in 't dorp zijn gehuìsvest. Het geheele servies, ook de schotels, was van zilver, en droeg 't oude wapen van Frankrijk; namelijk: de drie leliën. De geregten waren goed, en overvloedig, en men diende vlug. De Hertog de bordeaux, aan wien 't gerucht een onverzadelijken eetlust toeschrijft, eet minder noch meer dan elk ander.
Het gesprek was algemeen, of liever, er was geen gesprek: ieder at te vlug om veel te spreken, en ik hoorde niets bijzonders. De Hertog de bordeaux rigtte het woord tot ieder, met eene ronde, welluidende stem. Van nature is hij opgeruimd, en lacht gaarne, en lacht hartelijk. De Hertogin de bordeaux sprak zacht, en alleen met de jonge Hertoginne de blacas, die naast haar zat. De Hertogin d'angoulême zeide, nu en dan, een woord; nu tot dezen dan tot genen, doch 't meest tot mij, en behandelde mij steeds met de hoogste beleefdheid.
Ik was de eenigste vreemde aan tafel en eenigermate een

{==500==} {>>pagina-aanduiding<<}
wonderdier. Meer dan eens verrastte ik den blik der Hertoginne de bordeaux, op mij, als zoodanig, met nieuwsgierigheid gevestigd: een Fransche Republikein, gezeten aan de tafel van een gebannen Franschen Prins, en etende van zijne borden met 't oud-Fransch-Koninklijke leliewapen, moest wel een nieuw en zonderling voorwerp zijn, in de oogen der dochter van den Hertog van Modena. Ik begreep mijn toestand volkomen; doch aanvaardde dien moediglijk met al de gevolgen, en kan niet zeggen, dat ik er mij verlegen door gevoelde.
In korter dan een uur was het diner afgeloopen, en keerde het gezelschap in de Salon terug, in dezelfde orde, waarin 't die verlaten had. Die Salon is gelijkvloers, zeer eenvoudig, en tamelijk koud, in weerwil van 't vuur in een grooten Duitschen kagchel. Een aangrenzend vertrek is de biljartkamer. De Hertogin d'angoulême speelde er eene partij met den Heer de lévis. In de Salon vormden zich onderscheidene groepen, en de Hertog de bordeaux ging van den een naar den ander, en nam aan al de gesprekken deel.
Eerst toen sprak ik eene wijle met de Hertogin de bordeaux, doch niet dan over gewone zaken. Ik weet niet of ik 't wèl heb, maar mij dunkt de Hertogin voelt zich eenigzins gedwongen..... Door wien? Waardoor?..... Door de groote vroomheid der Hertogin d'angoulême misschien? - Dit acht ik zeker, dat zij gaarne in de wereld zoude verschijnen. Het leven te Frohsdorf is ook wèl stil, wèl eentoonig voor eene jonge vrouw, droomende van Frankrijk, Parijs en de Tuileriën. Heeft nog ooit eene vrouw gewanhoopt aan hetgeen zij verlangt? - Intusschen verdraagt de Hertogin hare ballingschap met onderwerping, en groote gelijkmatigheid van humeur. Studie, handwerken en lektuur korten haar den tijd, en daarbij voegt zich de hoop, die zoo véél doet verdragen: deze behendige toovenares weet alle toestanden op te luisteren.
De Dames, de Prinses zoo goed als de anderen, plaatsten zich rondom eene tafel, en gingen ijverig borduren aan een stuk tapijtwerk voor de Koningin (om eens in

{==501==} {>>pagina-aanduiding<<}
den stijl van het kasteel te spreken). Ook de Hertoginne d'angoulême, toen hare partij biljart uit was, zette zich in den kring. De groepen losten zich op; de Heeren schikten zich nabij de Dames; de Hertog de bordeaux ging op eene canapé zitten, en het gepraat en gekout werden algemeen.
Nu was er geen denken meer aan staatkunde. Ik sprak van mijne reizen, de Hertog de bordeaux sprak van de zijne. Eerst onlangs had hij er eene door Hongarijë gedaan, en hij vertelde er belangrijke bijzonderheden van. De Hertog weet te zien, en daar hij, even als zijne moeder de Hertoginne de berry, verdienstelijk teekent, schetst hij in 't voorbijgaan de plekken, die hem behagen.
Des morgens had ik den Prins gezien, des avonds zag ik den mensch. Ik was opgetogen van zijn goed humeur. Zijn lach is zoo gul, dat hij zich mededeelt. Zijn antwoord is levendig; zijn geest Fransch. Hij heeft niet altijd gelijk, maar ofschoon hij zijne meening voet voor voet verdedigt, verdraagt hij ook de tegenspraak met geduld. Er ontstond, over ik weet niet meer wat, een kleine woordenstrijd, waarin de Heer de montbel hem wakker te keer ging, en de overwinning behaalde.
Op die wijze worden alle de avonden gesleten; met uitzondering, dat er somwijlen muzijk wordt gemaakt. Als 't negen ure slaat begeven zich de Hertog en Hertogin de bordeaux, en de Hertogin d'angoulême in hunne vertrekken, en na hen verlaat ieder de Salon. De bewoners van het kasteel bezoeken elkander dàn onderling, vooral wanneer er gasten zijn, en ook de Hertog de bordeaux neemt dikwerf deel aan die huiselijke, geheel vertrouwelijke zamenkomsten. Dáár zijn de gesprekken nog veel ongedwongener dan in de Salon, en ieder spreekt er in volkomen vrijheid.
Welhaast sloeg het negen ure; de Hertog de bordeaux ontving mijn afscheidsgroet, en zeide wederkeerig mij hartelijk vaarwel; zijne gemalin wenschte mij eene goede reis, zich waarschijnlijk in den grond des harten beklagende, niet óók naar Parijs te kunnen gaan. Scheidende

{==502==} {>>pagina-aanduiding<<}
van de Hertoginne d'angoulême zeide ik: - mij gelukkig te achten, in 't hart van Duitschland een zoo aangenamen dag in Frankrijk gesleten te hebben. - Ach, - was haar antwoord, - konden wij allen er in wederkeeren, gelijk gij!
Mijn rijtuig stond voor de poort, en ik vertrok dadelijk. De maan scheen helder, en de avond was niet te koud. Ten tien ure was ik terug in Neustadt, en een kwartier later schreef ik er mijn reisverhaal, in de herberg 't gouden hert.

Mozart's eerste huwelijksaanzoek.

Toen mozart zes jaren oud was, bragt zijn vader hem naar Weenen, waar hij, als een wonderkind, grooten opgang maakte. Hij werd ook ten Hove verzocht en zelfs de lieveling der dochters van mabia theresia. Twee der Aartshertoginnen leidden hem eens, uit vermaak, in de vertrekken van het Keizerlijke slot rond, en daar de knaap niet gewoon was op den gladden parketvloer te gaan, gleed hij uit en viel. De oudste der twee Prinsessen sloeg er geen acht op; doch de andere, omtrent even oud als onze held, hielp hem lagchend op. ‘Gij zijt een brave meid,’ sprak de knaap, ‘en ik wil u trouwen.’ Volgens pligt deelde de Prinses dit huwelijksaanzoek aan hare moeder mede; waarop de Keizerin den zesjarigen minnaar tot zich deed komen, en hem vroeg: ‘wat hem tot dit, voor hare dochter zoo vereerend besluit bewogen had?’ - Onbedeesd en zonder bedenken antwoordde de knaap: ‘Wel, de dankbaarheid; want zij was goed jegens mij, terwijl hare zuster zich niet om mij bekreunde.’ - Die jonge, vriendelijke Aartshertogin, met welke mozart wilde trouwen, was marie antoinette, later Koningin van Frankrijk.

Geleerde zwijgers.

Descartes, aan eenzaam peinzen gewoon, sprak in gezelschap weinig. Men zeide van hem, dat hij 't goud

{==503==} {>>pagina-aanduiding<<}
van zijnen geest ontvangen had in baren; niet in gangbare munt. Addison, die in het gezelschappelijk verkeer almede niet schitterde, vergeleek zich-zelven bij eenen bankier, die zijn geld te huis heeft en niet in den zak draagt.

Colberts graf.

De Minister colbert is te Parijs in de kerk van St. eustache begraven, en op zijn grafteeken is hij knielende afgebeeld. - Toen die tombe was opgerigt, vond men er den volgenden morgen een briefjen aan, met het Latijnsche vers: Res ridenda nimis, vir inexorabilis orat. (Belagchelijk inderdaad; een onverbiddelijke bidt.)

De bigge-kost.

Een onberaden jonge spotter maakte, aan de tafel van een aanzienlijk man, den onderwijzer van diens kinderen tot het voorwerp zijner laffe invallen. ‘Hoe kan men er ooit smaak in vinden een schoolvos te zijn?’ sprak hij met een verachtelijken lach. ‘Veel liever zou ik met mijn neus het bosch ploegen.’ - ‘Ik geloof het gaarne van u, Mijnheer!’ antwoordde droogjes de gouverneur; ‘want gij zoudt er eikels vinden.’

Puntdichten, door W. Schepers.


	Gewenschte ondervinding.
Heeft de oude salomo het niet 
En 't ijdel reeds hetuigd van rijkdom en gebied; 
Nooit was er zulk een aantal menschen, 
Die zich zijn droeve ervaring wenschen. 


{==504==} {>>pagina-aanduiding<<}


	Half en heel werk.
Overleg is 't halve werk, 
Doet vooral deze eeuw ons zeggen, 
Waarin volk bij volk verdiept is 
In 't staatkundige overleggen. 
't Hele werk volbragt gij, Neêrland! 
Onder Staatsliên wijd vermaard, 
Toen ge, met uw wakkre zonen, 
Rang en rijkdom hebt vergaârd. 


	Het weten van Joost.
Joost weet àl wat gebeurt in huis en op de straat; 
Joost weet van 't heele land, wien 't wèl of kwalijk gaat; 
Terwijl hij, bovendien, de zaken van den Staat, 
En elker Staatspartij weetgierig gadeslaat; 
Maar hoe zijn weetlust moge blaken: 
Joost weet niets van - zijne eigen zaken. 


	De gouden eeuw.
Als ieder werkt, en laat voor andren 't spreken, 
Als 't luiaardsgild van 't aardrijk is geweken, 
Dan zal men de eeuw, waarom de braven smeeken, 
De gouden eeuw weêr aan zien breken. 


	Iersche landverhuizing.
Europa, nimmer plundrens meê, 
Doorwroette, Amerika! uwe ertsrijke ingewanden, 
En zendt, in ruil voor 't goud gesleept van uwe stranden, 
Een deel u van zijn beedlaars toe. 


	Voorregt van den arbeid.
Moog 't wèlverdiende brood in smaak en deugdzaamheid 
't Geschonken ver te boven streven, 
De trage lediggang bespeurt geen onderscheid; 
Dit is aan d'arbeid slechts gegeven. 
 
Heerenveen, 1850. 



{==505==} {>>pagina-aanduiding<<}

Mengelwerk.

Het boek Tobias beschouwd en beoordeeld volgens inhoud, strekking en waarde.

(Eene voorlezing.) (⋆)

Ik wensch uwe aandacht, Geachte Hoorders en Hoorderessen! bezig te houden met een literarisch produkt, uit zeer oude tijden tot ons gekomen: een geschrift, den meesten uwer zeker niet geheel onbekend, maar welks inhoud, strekking en waarde minder algemeen bekend zijn, en zeer verschillend plegen beoordeeld te worden. - Ieder weet, dat achter onze groote Bijbels een bundel geschriften gevonden wordt, onder den titel: De boeken, genaamd Apocryphe; maar velen Bijbellezers is het misschien niet regt helder, wat zij daaronder hebben te verstaan. Die geschriften worden door weinigen gelezen; en - vermits veelal de noodige hulpmiddelen tot regte verklaring en juiste beoordeeling van veel vreemds en wonderbaars, dat er in voorkomt, ontbreken - door de meesten hunner lezers doorgaans niet zeer hoog geschat. Ik zal niet beweren, dat de wetenschap er reeds genoegzaam licht over heeft verspreid, en geloof, dat er bij ons nog allezins behoefte bestaat aan eene populaire behandeling dier geschriften, om bij de voortreffelijke vertaling met aanteekeningen van onzen van der palm met vrucht gebruikt te worden, en de zoogenaamde

{==506==} {>>pagina-aanduiding<<}
Apokryfen naar hunne onderscheidene gehalte en waarde meer algemeen bekend te maken. - Elke poging daartoe verdient aanmoediging, en ik meen op uwe belangstelling te mogen rekenen, wanneer ik u over een der meest bekende in den bundel voorkomende verhalen eenige opmerkingen mededeel. Ik zal daartoe het Boek tobias, volgens zijnen inhoud, strekking en waarde, op eene eenvoudige wijze, beschouwen en beoordeelen. Verleen mij een toegenegen gehoor, wanneer ik, na eenige aanmerkingen ter inleiding of voorbereiding, den inhoud van het geschrift met de noodige opheldering beknoptelijk voordrage, en met eenige algemeene wenken omtrent zijn doel en strekking besluit, ter bevordering van eene juiste waardering van dit en dergelijke verhalen.

Bij de behandeling en beoordeeling van oude geschriften, zijn wij doorgaans gewoon, met het onderzoek naar den oorsprong, den ouderdom, den schrijver, de taal, waarin het oorspronkelijk is opgesteld en diergelijke te beginnen. Wij volgen deze gewoonte; - ofschoon ik vooraf u zegge, dat ons onderzoek geenszins in alle opzigten bevredigende resultaten heeft opgeleverd.
Het Boek tobias behoort tot de zoogenaamde Apokryfe Boeken. Wij verstaan daardoor die geschriften, welke niet voor Kanoniek worden gehouden, d.i.: welke niet behooren tot den Kanon, of de lijst der schriften, die door desbevoegden als Goddelijke schriften zijn erkend. Zoo wel het Oude als het Nieuwe Testament heeft zijne Apokryfen; wij hebben thans alleen te doen met die des eersten. Onder het oordeel der desbevoegden verstaan wij dat der oude Joodsche Kerk, die hier alleen uitspraak heeft te doen. In den gewijden bundel, of de Boeken des Ouden Verbonds, zoo als die vóór en in den tijd van jezus en zijne Apostelen als met Goddelijk gezag bekleed werden erkend en gebruikt, waren deze niet opgenomen. Wij behoeven hier over het ontstaan of de wijze van zamenstelling des Kanons niet te spreken. Genoeg zij het ons, dat zij-zelven, die zich met een nader

{==507==} {>>pagina-aanduiding<<}
onderzoek daaromtrent hebben ingelaten, veel duisters daarin erkennen. Wij mogen het er echter voor houden, dat men voldoende redenen zal hebben gehad, om de verzameling, zoo als die tot ons gekomen is, voor gesloten te houden. Nu zijn echter in de Grieksche of Alexandrijnsche overzetting des Ouden Testaments, als aanhangsel of bijvoegsel ook onze Apokryfen opgenomen, deels in het Grieksch overgezet, deels oorspronkelijk in deze taal geschreven. En het is bekend, hoe daaraan ook door de Roomsche Kerk Kanoniek gezag wordt toegekend. Iets, het zij zonder bitterheid gezegd, waarover men zich ten hoogste verwonderen mag, om het vele wonderbare, ongerijmde en blijkbaar fabelachtige, dat in sommige voorkomt; - in sommige, want niet alle, op verre na niet alle, zijn van gelijke gehalte. Enkele - onder de geschiedkundige het eerste Boek der Makkabeën, onder die van zedekundigen inhoud de Spreuken van jezus sirachszoon - verdienen inderdaad met sommige Boeken des Ouden Testaments op ééne lijn te worden geplaatst. Daarentegen vloeijen weder andere zoozeer over van ongerijmde verdichtselen, dat wij hun schier alle waarde moeten ontzeggen. Over het algemeen kunnen wij echter geheel den bundel der Apokryfen als eene belangrijke bijdrage aanzien der Joodsche, deels Palestijnsche, deels Alexandrijnsche literatuur; - eene rijke bron tot kennis der lotgevallen, godsdienstige en zedelijke denkwijze, gewoonten en gebruiken der Joden gedurende de tijden, uit welke, behalve in de schriften van flavius josephus, geene schriftelijke oorkonden tot ons zijn gekomen. - Nu is echter het oordeel der geleerden, over de betrekkelijke waarde van de meesten dezer geschriften, zeer onderscheiden, gelijk het trouwens bij de vrije beoordeeling van diergelijke oude produkten doorgaans het
geval is. En tot zulk eene vrije beoordeeling achten wij ons hier allezins en volkomen geregtigd; latende het aan ieder onbevooroordeelde ter beslissing over, in hoe ver het denkbeeld eener Goddelijke inspiratie op geschriften als dat van tobias, waarmede

{==508==} {>>pagina-aanduiding<<}
wij thans ons bezig houden, met eenige waarschijnlijkheid zou mogen toegepast worden.
Er zijn van dit Boek voornamelijk twee teksten voorhanden: één Latijnsche van den Kerkvader hieronymus, die het uit het Chaldeeuwsch heeft overgezet; en deze overzetting vindt men in de gewone Latijnsche Bijbels. Maar er is ook een Grieksche tekst, naar welken de Syrische vertaling, althans grootendeels, en ook onze Nederduitsche, welke wij in groote Bijbels onder de Apokryfe Boeken vinden, is vervaardigd. Behalve deze is er nog eene Latijnsche overzetting vóór hieronymus; alle welke onderling in vele bijzonderheden een merkelijk verschil opleveren. Twee Hebreeuwsche afschriften, die van dit Boek zijn uitgegaan, het een, naar het schijnt eene vrijere bewerking, het ander eene vertaling van de Grieksche vertaling zijn van eene latere hand. - De Grieksche tekst schijnt uit het oorspronkelijk Hebreeuwsch te zijn overgezet, en daaraan meent men dus ook, bij het verloren gaan van den grondtekst, het meeste gezag te moeten toekennen. De afwijkingen in de Latijnsche vertaling van hieronymus kan men toeschrijven, deels aan het onnaauwkeurige van het Chaldeeuwsche afschrift, waarvan hij zich bediende, deels daaraan, dat deze Kerkvader, volgens zijne eigene bekentenis, toen hij ze vervaardigde, het Chaldeeuwsch nog niet verstond. Hij schreef ze, met behulp van een geleerden Jood, uit wiens mond, volgens zijn verhaal, hij in het Latijn schreef, terwijl de ander het in het Hebreeuwsch vertolkte; en in dezer voege voltooide hij het geheele werk in éénen dag. Een werk, zoo haastig opgesteld, en zonder kennis der oorspronkelijke taal, kan de vereischte naauwkeurigheid niet hebben, maar moet
noodzakelijk gebrekkig en vol misslagen zijn. (⋆) Wij volgen dus de Grieksche, zonder naar de reden van vele afwijkingen, zoo

{==509==} {>>pagina-aanduiding<<}
als in een wetenschappelijk werk zoude vereischt worden, angstvallig onderzoek te doen.
Wie de Opsteller zij geweest, en in welken tijd hij geleefd hebbe, is onzeker. Op inwendige gronden achten wij het echter hoogstwaarschijnlijk, dat een geleerde Egyptische Jood, misschien wel na eene reize, in Midden-Azië ondernomen, alwaar hij de stof voor zijn verhaal zal hebben opgedaan, deze na den terugkeer in het land zijner inwoning bearbeid heeft. De vermelding van Opper-Egypte, en de toespeling op gewoonten, die aldaar heerschten, blijkbare dwaling omtrent de aardrijkskundige ligging van plaatsen in Palestina, doen ons aan deze gissing verre de voorkeur geven boven die van hen, welke hier aan eenen Palestijnschen Schrijver denken. En dat de Schrijver na den tijd van alexander den Grooten, welligt ten naastenbij eene eeuw vóór onze jaartelling geleefd hebbe, is allerwaarschijnlijkst wegens de melding van gebruiken, Grieksche zeden, en denkbeelden, daarin voorkomende, welke destijds in het Oosten meer algemeen waren geworden. (⋆)
Vraagt men nu, hoe wij verder over het gezag van dit geschrift hebben te oordeelen? Het is bekend, dat hetgeen daarin verhaald wordt, oudtijds door Joden en Christenen algemeen voor eene waarachtige geschiedenis werd gehouden; terwijl men aan het vele wonderbare en ongeloofelijke zich niet stootte, maar het op ééne lijn plaatste met de Bijbelsche wonderverhalen. Later echter heeft men te regt ingezien, dat er veel in voorkomt, hetwelk kennelijke sporen van verdichting draagt. Dit heeft het vermoeden doen ontstaan, dat aan het verhaalde wel eene waarachtige gebeurtenis ten grondslag ligt (even als zulks b.v. met waarschijnlijkheid van het Boek job mag worden aangenomen) doch die alleen ingekleed en opgesierd en tot een bijzonder oogmerk dienstbaar gemaakt zij. - Anderen zijn zoo ver gegaan, om alle geloofwaardigheid daaraan te betwisten. Sommigen, en

{==510==} {>>pagina-aanduiding<<}
onder dezen onze van der palm, spreken op beslissenden toon, ‘dat men het bijkans als ontwijfelbaar aannemen mag, dat het Boek tobias een verdicht verhaal, eene Oostersche zedelijke vertelling bevat;’ en zij verwijzen daarbij op den vorm, waarin het tot ons gekomen is, den aanleg van het geheel, en de overeenstemming der deelen, als aan diergelijke versierde opstellen, waarvan het Oosten het vaderland is, eigen. Dan zij hebben daarmede nog geenszins het ontbreken van een geschiedkundigen grondslag bewezen, en niets meer aangetoond, dan dat het gebeurde zeker niet in allen deele zóó, als het ons wordt medegedeeld, heeft plaats gehad. Wij zijn dan ook niet vreemd van het denkbeeld, dat het Boek oorspronkelijk niet anders geweest zij dan eene verzameling der gedenkschriften van zekere familie, waartoe het behoorde; begonnen door den vader, voortgezet door den zoon, en door iemand van hetzelfde geslacht voltooid; - welke gedenkschriften, in handen gekomen van den vermoedelijken uitgever, door dezen om hunne belangrijkheid zijn aan het licht gebragt, doch naar zijne inzigten bearbeid en opgesierd met de strekking en het doel, om eene gewigtige godsdienstige waarheid te doen uitkomen, die daardoor bevestigd wordt: de eindelijke zegepraal van godsdienst en deugd en het loon der volharding, bij langdurige beproeving en lijden.
Het tooneel des verhaals is dat tijdvak der Israëlitische geschiedenis, waaruit ons anders de berigten bijna geheel ontbreken. De handelende personen zijn Israëlitische ballingen uit het rijk der tien stammen, door salmanasser gevankelijk weggevoerd. Zij wonen deels te Ninevé, deels te Ecbatana en Rages in Medië. De hoofdpersoon is tobias, in den Griekschen tekst tobit geheeten; een man van uitstekende deugd en regtvaardig naar de Joodsche wet, die desniettemin met vele ongehoorde en onverdiende rampen te worstelen heeft. Tegen dezen over is eene jonge dochter insgelijks deugdzaam en Godvreezend, maar ongelukkig in de gewigtigste aangelegenheid haars levens, en daarbij ten onregte van misdrijf verdacht. Een huwelijk van den zoon des mans,

{==511==} {>>pagina-aanduiding<<}
den jongen tobias, brengt alles weder te regt, en herstelt het geluk van twee huisgezinnen. Zietdaar, volgens de opgaaf van van der palm, den hoofd-inhoud van het verhaal. Dit alles, hetwelk beschreven wordt met groote naauwkeurigheid, opgave van geslacht- en familie-namen, en al wat tot eene Israëlitische geschiedenis vereischt wordt, ja, in het algemeen tot de kenmerken van een geschiedverhaal behoort, heeft niets ongeloofelijks. Maar tot de inkleeding zouden wij brengen hetgeen wij lezen van eenen Engel, die, onder den naam van azarias, den jongen tobias op eene lange reis vergezelt; van een boozen geest, door welken zijne bruid jammerlijk gekweld wordt, en die wordt uitgedreven door den rook van het hart en de lever van eenen visch; het genezen der blindheid van den ouden tobias, door de gal van denzelfden visch; - welk een en ander met eene redelijke geloofwaardigheid moeijelijk is overeen te brengen.
Dan genoeg reeds ter inleiding, en om u het oogpunt te doen kennen, waaruit wij meenen dit geschrift te moeten beschouwen en te beoordeelen. Wij gaan dan nu over om u den inhoud oordeelkundig, met de noodige opheldering, beknoptelijk voor te dragen; waarbij het ieder, die gevoel en oordeel heeft, niet moeijelijk zijn zal, waarheid en verdichting te onderscheiden, en wij de vele schoonheden, en de voor de kennis van tijden en zeden, en in het algemeen van den toestand der verstrooide Israëlitische ballingen belangrijke wenken, die wij hier aantreffen, gereedelijk zullen opmerken.

Wij kunnen het verhaal gevoegelijk in drie deelen splitsen. Het eerste bevat de lotgevallen van den ouden tobias, zijne godsvrucht en rampen, H. I-III; het tweede, de reize van den jongen tobias, en de zonderlinge ontmoetingen op deze reis, zijn huwelijk en wat daarop volgde, H. IV-IX. Het derde, zijn terugkeer naar zijnen vader en de gelukkige uitkomst van het geheel, dat met lofzegging en zedelijk onderrigt wordt besloten, H. X-XIV.

{==512==} {>>pagina-aanduiding<<}

Tobias, een Israëliet uit den stam van nafthali, te Thisbe (vermoedelijk de vaderstad van den Profeet elia), woonachtig, zag met weerzin en droefheid het verval van godsdienst en zeden, hetwelk zijn volk tot zulk eene laagte deed zinken, dat alles hun het naderen van den lang voorspelden ondergang dreigde. Afkeerig van de kalverdienst van jerobeam en de nog veel schandelijker afgodische plegtigheden, waaraan men zich schaamteloos schuldig maakte, was de godvruchtige tobias reeds in zijne jeugd gewoon, op de hooge feesten naar Jeruzalem te reizen; - meermalen begaf hij alleen zich daarheen, om, volgens de wet, zijne gaven den priesters te offeren, en den Heere te dienen. Eene godvruchtige moeder, debora, aan wie tobiël, haar echtgenoot, reeds vroeg ontvallen was, had hem die vrome gezindheden ingeprent, en, onder den goddelijken zegen, haar kind voor de besmetting der afgoderij weten te bewaren. Toen tobias een man was geworden, nam hij zekere anna, zijne bloedverwante, tot vrouw, en verwekte bij haar eenen zoon, die zijnen naam kreeg en tobias werd geheeten.
Te dien tijde hadden de droeve gebeurtenissen plaats, die den ondergang van het rijk der tien stammen voorbereidden en vergezelden. Salmanasser, Koning van Assyrië (in den Griekschen tekst enemessar geheeten), trok met een groot leger tegen hozéa, den Koning van Israël, op. Zijn vader, tiglath-pilezar, had reeds het rijk van Damascus vernietigd, het noordelijk gedeelte en de overjordaansche streken van Israël verwoest, zoodat het nu voor elken aanval der Assyriërs bloot lag. Hozéa werd geslagen en cijnsbaar gemaakt. Ware hij nu getrouw geweest aan zijne verpligtingen, als vasal der Assyrische Monarchie, welligt hadd' salmanasser het rijk gespaard, als een geschikten voormuur uitmakende bij zijne oorlogen tegen Egypte. Dan wij weten, hoe's Konings weifelende en trouwlooze staatkunde, zijn onstaatkundig zamenspannen met Egypte, hem op den volslagen ondergang van zijn rijk is te staan gekomen. Samaria werd, na een beleg van drie jaren, veroverd; hozéa viel

{==513==} {>>pagina-aanduiding<<}
den overwinnaar levend in handen; de stad werd tot een puinhoop gemaakt, Koning en volk, zoo velen die aan de slagting ontkomen waren, gevankelijk weggevoerd, en door de uitgestrekte landen van het Assyrische gebied, vooral in de noordelijke streken, verstrooid. (⋆)
Onder de weggevoerden behoorde ook tobias met zijn gezin, wien de hoofdstad Ninevé ter verblijfplaats werd aangewezen. Door bijzondere aanbeveling bij den overwinnaar bekend geworden, verwierf zijne braafheid hem den post van hofmeester of huisverzorger des Konings. (†) In deze betrekking wist de godvruchtige man zich van vreemde zeden vrij te houden, en had hij zich op eene eerlijke wijs groote rijkdommen verworven. Op eene zijner reizen, waarschijnlijk in het gevolg des Konings, die de lente te Rages in Medië doorbragt, gaf hij aan zekeren gabaël, mede eenen Israëlitischen balling aldaar gevestigd, eene groote som gelds, tien talenten zilvers, in bewaring; waarvan het bewijs of reçu, behoorlijk opgemaakt, hem werd ter hand gesteld. - Doch toen kort daarna salmanasser gestorven was, en sennacherib of sanherib in zijns vaders plaats was Koning geworden, ontbrak hem de gelegenheid om naar Medië te reizen en zijn geld terug te halen. Ten gevolge van aan zijne arme volksgenooten bewezene diensten, tegen welken sanherib, na zijne nederlaag voor Jeruzalem, nog grooter

{==514==} {>>pagina-aanduiding<<}
haat had opgevat, verloor hij zijnen post. De voorname reden daarvan was, dat tobias in stilte de lijken begroef dergenen, welke de Koning aan zijne wraakzucht had opgeofferd, en die, naar het Oostersch regt, onbegraven voor de honden bleven liggen. Hierover aangeklaagd, nam hij met vrouw en kind de vlugt, zijne goederen achterlatende; die, of verbeurd verklaard of wel door het gemeen geplunderd werden. Toen echter vijftig dagen daarna sanherib door zijne zonen werd vermoord, verkreeg hij door voorspraak van een zijner bloedverwanten, die een hoogstaanzienlijken post aan het hof van den nieuwen Koning sacherdon, anders genaamd esarhaddon, bekleedde, de vrijheid, om naar Ninevé terug te keeren.
Als hij nu, in zijn huis terug en door zijnen nabestaande weder in beteren staat gesteld, op zekeren dag (het was juist de tijd van het Pinksterfeest) aan eenen goeden maaltijd zat, werd zijn dankbaar hart door mededoogen met zijne arme landgenooten bewogen, en zond hij zijnen zoon uit, om den een of anderen godvruchtigen arme op te zoeken, en dien als gast bij zich te noodigen. De zoon kwam echter spoedig terug met het berigt, dat er een lijk van een Israëliet, die geworgd was, onbegraven op straat lag. IJlings sprong tobias op, eer hij nog iets genuttigd had, ging en verbergde het lijk, om het des avonds, wanneer de feestdag geëindigd zou zijn, te begraven. Daarop wedergekeerd, en zich gebaad of gewasschen hebbende, gebruikte hij zijnen maaltijd in eene treurige stemming. Na zonsöndergang volbragt hij zijnen pligt aan den doode; en dat onder de bespotting zijner buren, die hem onder het oog bragten, aan welk gevaar hij zich nu weder blootstelde, na reeds eenmaal de gevolgen zijner weldadigheid ondervonden te hebben. Daar het te laat was geworden, om zich behoorlijk te reinigen: - men weet, dat iemand door het bezorgen of aanraken van een lijk, volgens de Wet, voor onrein werd gehouden, - leidde hij zich buitenshuis in den voorhof tegen eenen muur te slapen, en dacht er niet aan, zijn aangezigt te bedekken. En

{==515==} {>>pagina-aanduiding<<}
dit veroorzaakte hem een bittere ramp. In den muur, tegen welken hij zich had nedergevlijd, waren zwaluwen genesteld; - en terwijl hij daar nu lag, welligt nog met opene oogen, in nadenken over het werk van den dag, kwam er van den drek dier vogeltjes in zijne oogen, waardoor hij van het gezigt beroofd, blind werd. Witte schellen of plekken, een gebrek in het hoornvlies, kwamen voor beide zijne oogen. Te vergeefs werden geneesheeren door hem geraadpleegd en allerlei middelen ter genezing beproefd; zij hielpen hem niet. Daarbij kwam, dat hij, door het vertrek van zijnen neef naar elders van steun en hulp verstoken, tot armoede verviel; zoodat zijne vrouw door handenärbeid in hun onderhoud moest voorzien. Zij vervaardigde vrouwelijke handwerken, welke zij aan de kooplieden verkocht; en van dezer opbrengst leefde nu het vroeger zoo wèlgesteld gezin. Eens boven haar loon een bokje ontvangende, opdat zij zich en de haren eens zou vergasten, werd zij door den al te naauwgezetten tobias van diefstal verdacht gehouden, zoodat hij aarzelde de spijs te gebruiken; waarop zij spijtig hem antwoordde (een antwoord, dat ons zoozeer de huisvrouw van job herinnert, met wien in den Latijnschen tekst tobias hier zelfs wordt vergeleken): ‘Waar,’ zeide zij, ‘zijn uwe aalmoezen en goede werken? want alles is u toch bekend?’ (⋆) alsof zij zeggen wilde: gij, die alles zoo wèl meent te weten, dat gij mij, tegen mijne betuiging, van diefstal verdenkt, wat is er van uwe aalmoezen en goede werken geworden? Gij naauwgezette man! wat hebt gij met al uwe naauwgezetheid gewonnen? - Ieder gevoelt, hoe dit verwijt den braven man moest grieven; daar er geen bitterder smart is, en die den last der rampen meer verzwaart, dan zelfs door naaste bloedverwanten en vrienden
zijne opregtheid en deugd verdacht te zien en te hooren miskennen. Tobias, door zulke bejegening bedroefd en ontmoedigd, begon te wenschen naar het einde, bad vurig om den dood - een gebed vol verhevene ge-
{==516==} {>>pagina-aanduiding<<}
voelens en de waardigste denkbeelden omtrent God, maar tevens getuigen van de moedeloosheid, die den lijder bij zoo veel onverdiend leed had bevangen.
Tot hiertoe is er in het verhaal niets onwaarschijnlijks: alles gaat daarin zeer natuurlijk voort. Wij leeren tobias kennen als eenen man zeer naauwgezet in het godsdienstige, en die de opregtheid zijner godsvrucht door de beoefening van de pligten der liefde bewees; die de armen van het zijne verzorgde en geene gevaren ontzag, waar hij anderen van dienst konde zijn. Zijn ijver in het bezorgen van onbegraven lijken kenmerkt vooral den tijd, toen men daarop zeer hoogen prijs stelde. Troffen den braven man groote rampen, er waren vele voorbeelden te noemen van een hard en moeijelijk levenslot gelijk aan dat van tobias. En menigeen, door tegenspoed gekweld, wenscht te sterven, verkiest den dood verre boven den smaad van onverdiende beschimping. Tot dusverre levert het verhaal niets buitensporigs op, en behoeft geenszins aan verdichting of opsiering gedacht te worden. Nu echter begint men kennelijke sporen daarvan aan te treffen. - Te zelfden tijde, dat tobias alzoo bad om den dood, wordt een gelijk gebed uitgestort door eene jonge dochter, sara geheeten, de dochter van raguël (zoo als later blijkt een der naaste bloedverwanten van tobias), woonachtig te Ecbatana in Medië. Dit is op zich-zelf geenszins onmogelijk; - wie kan berekenen, hoe vele gelijkluidende gebeden er op hetzelfde oogenblik aan verschillende oorden der wereld worden opgezonden? Doch meer vreemd luidt hetgeen nu volgt. Deze jonge dochter was zevenmaal gehuwd geweest, maar hare zeven bruidegoms waren in den bruiloftsnacht, de een na den ander, door een boozen geest gedood. Deze daemon wordt asmodeüs of de verderfengel geheeten, die, geheel in den geest van de latere Daemonologie der Joden, eene misdadige liefde voor de schoone
sara scheen te hebben opgevat, en daar hij die niet kon voldoen, het op hare bruidegoms wreekte. Dit nu werd haar bij zekere gelegenheid dat zij hare slavinnen kastijdde, door deze verweten, alsof zij er oor-
{==517==} {>>pagina-aanduiding<<}
zaak van was; 't welk zij zich dermate aantrok, dat zij in de eerste vervoering de handen aan haar leven wilde slaan. Doch teruggehouden door het denkbeeld, dat zij het eenig kind was van hare ouders, op wie de schande van haren zelfmoord zou nederdalen, stort ook zij haar gevoel uit in een alleraandoenlijkst gebed. Staande aan het geopende venster van de opperzaal, met het aangezigt naar de streek van Jeruzalem en den tempel, smeekt zij om den dood, als het eind harer rampen. En... beider gebed komt voor den troon van God, en de Engel rafaël wordt op de aarde gezonden, om door een huwelijk van den jongen tobias met sara het geluk der beide huisgezinnen te bevorderen. (Hoofdst. I-III.)
Na deze episode wordt de draad der geschiedenis weder opgevat: en komen wij tot het tweede deel des verhaals: de reize van den jongen tobias en de zonderlinge ontmoetingen op deze reis, zijn huwelijk en wat daarop volgde.
Tobias door droefheid nedergebogen en in de verwachting van eenen spoedigen dood, herinnert zich de tien talenten, die hij in Medië uitstaande heeft, en besluit zijnen zoon hiervan kennis te geven, voordat hij sterft. Den jongeling tot zich hebbende geroepen, deelt hij hem vele vaderlijke vermaningen mede tot deugd en godsvrucht, tot eerbied voor zijne moeder, tot weldadigheid en regtvaardigheid, tot een onbevlekten wandel, tot liefde voor zijn volk en tot nederigheid: - een waar voorbeeld van vaderlijke teederheid en bezorgdheid, eene kostelijke erfenis voor een kind, dat het bezit van godvruchtige ouders weet op prijs te stellen; - een stuk, overwaardig om te worden nagelezen, en dat ons ook met de begrippen des tijds omtrent werkdadige godsvrucht bekend maakt. De vader besluit zijne toespraak met de openbaring van 't geen hij te vorderen heeft, en zijnen zoon ingewikkeld bevel te geven om het geld te gaan halen. ‘Wees dus niet kleinmoedig, mijn kind! omdat wij arm zijn! gij bezit veel, indien gij slechts God vreest, en afstaat van alle zonde, en doet hetgene Hem welbehagelijk is.’ Hij wil zeggen: dat indien zij verkrijgen, wat hun

{==518==} {>>pagina-aanduiding<<}
toekomt, zij niet onbemiddeld zijn; maar dat ook, behalve dat, al wie God vreest, altijd rijk is. De jonge tobias toont zich bereid, om, naar zijns vaders bevel, de reis te ondernemen; maar tevens zijne verlegenheid, hoe, bij zijne onbekendheid met den schuldenaar, daarin te handelen. Waarop zijn vader hem de geteekende schuldbekentenis ter hand stelt en hem vermaant een reisgenoot te zoeken, die zijn gebrek aan ondervinding mogt te hulpe komen; en dien hij, zoo hij bij zijns zoons terugkomst nog in leven ware, uit het ontvangen geld zijn loon zoude geven; terwijl anders de zoon hierin zijns vaders plaats zou vervangen. De jongeling daartoe uitgegaan zijnde, ontmoet eenen vreemde, die zich, onder den naam van azarias, als eenen landgenoot aan hem bekend maakt. Maar wat ons bevreemding baart, en later tobias, toen hij het te weten kwam, niet minder verbaasde, is, dat de onbekende niets meer of minder was dan een Engel, de Engel rafaël, die, onder menschelijke gedaante verschijnende, zich tot reisgenoot aanbood. - Met verstandig overleg doet de vader onderzoek naar de geschiktheid van den persoon, die zijnen zoon tot leidsman moet strekken; en toen hij, allezins daarover voldaan, het loon met hem bedongen had, dat hij genieten zou, nam hij van hen een zegenend afscheid; en zij beiden aanvaardden de reis. En, zegt het verhaal, de hond des jongelings ging met hem. Van dezen hond wordt naderhand nog eens gesproken, maar in het verhaal is hij, gelijk men heeft opgemerkt, van geen het minste belang. - Nu volgt er nog een zeer natuurlijk tooneel tusschen de ouders, na het vertrek van hun kind: de moeder weent en legt hare ongerustheid over de wederkomst van haren zoon met klagten aan den dag. Het is hier geheel de bezorgde moeder, die spreekt, en die liever dat geld wilde missen, dan haren eenigen lieveling aan de gevaren van
zulk eene moeijelijke reize blootgesteld te weten. Doch de verstandige, bezadigde vader weet hare angsten te matigen; en het gelukt hem door zijne vertrouwende kalmte haar te troosten en te bemoedigen.

{==519==} {>>pagina-aanduiding<<}

Nu moeten wij den jongen tobias, in gezelschap van zijnen hoogen reisgenoot, op zijne reis vol zonderlinge avonturen volgen. En daar wij ons niet zoozeer voorstelden eene kritische beoordeeling, als wel een verslag en overzigt van het verhaal te geven, behoeven wij dat niet streng naar de eischen der kunst te ontleden, noch iedere bijzonderheid te wikken en als op de goudschaal te wegen; - maar het in deze vooral aan ieders gevoel en oordeel overlaten, om te beslissen, wat hier tot het gebied der geschiedenis, wat tot dat der fabel behoore.
De beide reizigers kwamen tegen den avond aan de rivier den Tiger en overnachtten aldaar: de jongeling, vermoeid van den togt, ging daarin te water om zich te baden; en een visch schoot op uit de rivier en wilde hem verslinden. Doch de Engel toegeschoten op zijn geroep, beval hem het monster slechts moedig aan te grijpen; hetwelk hij deed en wierp hem op het drooge. Na deze kloeke daad moest hij den visch in stukken snijden; maar het hart en de lever en de gal er uit nemen, en die zorgvuldig bewaren. Daarna braadden zij den visch en aten er van; waarop zij hunne reis vervorderden tot in de nabijheid van Ecbatana. Onder weg gaf de Engel aan tobias, op diens vrage, onderrigt, waartoe het hart en de lever moesten dienen; het was: om iemand, die door een Daemon of boozen geest wierd gekweld, daarvan te bevrijden; door daarmede te rooken in zijne tegenwoordigheid, als wanneer de booze voor altijd van hem zoude wijken. (⋆) De gal van den visch zou tot geneeesmiddel voor ligchamelijke krankte dienen, om iemand, die schellen op de oogen had, daarmeê van zijne blindheid te genezen.
Nabij Ecbatana gekomen, openbaart de Engel zijnen

{==520==} {>>pagina-aanduiding<<}
reisgezel, dat zij bij raguël hun intrek zullen nemen, en dat hij, tobias, raguëls dochter sara moet huwen; daar de vader verpligt was, deze, eene erfdochter zijnde, aan hem als haren naasten bloedverwant tot vrouw te geven. Hij zou daarover met hem spreken, en het was voor tobias geene onaannemelijke partij: het meisje toch was niet alleen rijk, maar ook schoon en zedig. Tobias echter maakt hierin zwarigheid, wetende wat haren zeven vorigen bruidegoms was overgekomen; en met reden bezorgd, dat ook hem een dergelijk lot zoude treffen. Het gerucht van sara's ongeval moet zich dus wel ver verspreid hebben, dat het ook te Ninevé was bekend geworden. Doch de Engel stelt hem gerust en verzekert hem, dat het hart en de lever van den visch den boozen geest voor altijd verdrijven zullen. Hij geeft hem onderrigt, hoe hij, in de bruids-kamer gekomen, brandend wierook-poeder moest nemen, en ze daarop leggen, dat er rook van opging. Wanneer de booze geest dat zou ruiken, zoude hij wegvlieden en in eeuwigheid niet wederkeeren. Hij vermaant hem, vervolgens met zijne bruid te bidden, en geeft hem zijn vaste vertrouwen te kennen, dat hij niet alleen het middel zijn zal tot redding der schoone van haren kwelgeest, maar dat ook hun echt met kinderen zal worden gezegend. En maken de Oostersche verhalen meermalen gewag van hevige liefde, enkel ontstoken door berigten van de schoonheid en beminnelijkheid des voorwerps; zoo ging het ook hier: toen tobias dat hoorde, kreeg hij sara lief, en zijne ziel werd zeer aan haar verbonden.
Te Ecbatana en ten huize van raguël gekomen, was sara de eerste die zij ontmoetten en die hen in huis geleidde; waar zij, naar de pligten der gastvrijheid, welke de Joden omtrent hunne landgenooten zeer stipt in acht namen, vriendelijk werden ontvangen, vooral nadat raguël ontdekt had, wie zijne gasten waren. Het familietafereel, hier beschreven, is regt natuurlijk eenvoudig. De gelijkenis met zijnen neef tobias, die raguël in zijnen jeugdigen gast zijner huisvrouw edna doet opmerken; de wederzijdsche vragen, de vreugde en aandoening

{==521==} {>>pagina-aanduiding<<}
over de ontmoeting met den zoon van zijnen vriend, en de weemoedige tranen van het geheele gezin over de blindheid van den ouden tobias, - dit alles wordt schilderachtig, en, zou men zeggen, naar de natuur beschreven. En toen nu een overvloedige maaltijd was aangerigt, gaf rafaël, eer zij daarvan gebruikten, op verzoek van zijnen reisgenoot, opening van diens verlangen, om sara tot vrouw te hebben. De jongeling was zeker bij het zien zijner nicht nog meer begeerig naar haar bezit; en daarom niet getalmd: eerst de zaken afgedaan, en dan aan den disch. Raguël stemt hem dan ook zijn verzoek als naasten bloedverwant, die regt had op het bezit zijner dochter, gereedelijk toe; maar verzwijgt hem niet, wat aan de vorige bruidegoms zijner dochter gebeurd was. ‘Doch,’ zeide hij, ‘voor ditmaal genoeg, laat het nu daarbij blijven; het is nu voor reizigers tijd om te eten, en zich te goed te doen.’ Tobias echter zeide: ‘Ik zal niets gebruiken eer gij haar plegtig aan mij verlooft en afstaat.’ Toen zeide raguël: ‘Neem haar dan van nu af, volgens het regt, want gij zijt haar naaste in den bloede; zoo gij er op staat, mag ik ze u niet weigeren. De barmhartige God schenke u den meest, gewenschten voorspoed!’ - Het een en ander gaat hier naar onze zeden, wel wat overhaast; doch wij behoeven ons daarover niet te verwonderen, daar wij in den Bijbel-zelven meer voorbeelden hebben van dergelijken spoed bij het sluiten van een huwelijk: vooral bij de zoogenaamde pligt-huwelijken kwam geen langdurig dralen te pas.
Nu werd de jonge dochter geroepen, die dus bij deze onderhandeling niet was tegenwoordig geweest, en haar bij de hand nemende, gaf haar vader haar aan tobias, en schonk hun zijnen zegen. En edna zijne huisvrouw geroepen hebbende, nam hij schrijfgereedschap, schreef het huwelijks-verdrag, en verzegelde het. Daarna begonnen zij te eten. - Wij moeten hier het hoogst eenvoudige doen opmerken van deze echtverbindtenis en het volslagen gemis van alle plegtigheden; terwijl wij toch weten, dat anders, vooral bij de latere Joden, vele huwe-
{==522==} {>>pagina-aanduiding<<}
lijks-ceremonieën werden in acht genomen. Wij zullen ons dit echter gemakkelijk kunnen verklaren, wanneer wij den afhankelijken staat, waarin deze Israëlitische ballingen verkeerden, en het gemis hunner openbare godsdienst in aanmerking nemen.
Onder het maal verzocht raguël zijne huisvrouw de noodige schikkingen te maken. En zij bragt het bruidsvertrek, al weenende, in gereedheid; doch toen zij haar kind daarin leidde, die ook weende, zocht zij hare tranen te droogen, en eene kalmte voorwendende, die zij gewis niet gevoelde, sprak zij haar moed in en vertrouwen op den Heere, die hare droefheid in blijdschap mogt doen veranderen. - Dan hoe hadden zij ook vrolijk kunnen zijn, bevreesd als zij waren voor het lot des bruidegoms! Moeder en dochter toch wisten niet, dat tobias, die jongeling, in wien zij reeds zoo veel belang stelden, het middel bezat, om beiden voor ongeluk te behoeden.
Na den maaltijd werd tobias in het vertrek zijner bruid gebragt. En gedachtig aan de woorden van rafaël, deed hij, gelijk hem gezegd was. En toen de booze geest den reuk van het brandende hart en de lever gewaar werd, vlood hij weg naar de bovenste deelen van Egypte, en de Engel boeide hem aldaar. (⋆) Tobias onderwijl vermaant zijne bruid, om zich met hem te vereenigen in het gebed: - een gebed door den jongeling met luider stemme uitgesproken, waarop zij met hart en lippen Amenl zeide. Toen leiden zij zich ter ruste, en sliepen den nacht over. Doch raguël, het ergste vreezende, was opgestaan in den nacht, om een graf te delven tegen den morgen. Hoe werd hij dan verrast, toen hij van eene dienstmaagd, - gezonden om te zien of tobias leefde, of wel even als de vorige bruidegoms gestorven ware, (in welk geval hij hem wilde begraven eer iemand het wist) - berigt ontving, dat zij beiden slapende had

{==523==} {>>pagina-aanduiding<<}
gevonden, en hun niets scheen te deren. Luide en in blijde verukking dankt hij God daarvoor, en gebiedt daarop zijnen dienstknechten, dat zij het graf zouden vullen, opdat niemand zien zou, welke vrees hem bezield had, en aan welk gevaar hij, des bewust, zijnen schoonzoon had blootgesteld. - Hij rigtte voor hen eene bruiloft aan van veertien dagen: terwijl eene gewone bruiloft gedurende zeven dagen gevierd werd. Dan hier was wel reden tot dubbele feestvreugde. En hij bezwoer zijnen schoonzoon, niet eer te vertrekken dan nà het einde dier dagen. Alsdan zou hij de helft zijner bezittingen ontvangen, waarmede hij in welstand tot zijnen vader kon trekken. Het overige zou hem geworden, nadat hij en zijne huisvrouw gestorven zouden zijn.
Tobias nu, het doel zijner reize niet uit het oog verliezende, droeg aan zijnen reisgezel op, naar Rages te gaan, daar het geld zijns vaders bij gabaël in ontvang te nemen, en dezen laatsten mede tot zijne bruiloft te noodigen. Daar raguël hem bezworen had, die veertien dagen te zijnent te blijven, wilde hij zijnen vader, buitendien reeds over zijn lang uitblijven ontrust, door langer verwijl niet nog grooter zorge veroorzaken. Rafaël, altijd nog onder den naam van azarias, voldeed aan zijn verzoek, vertrok met een dienstknecht en twee kameelen, en kwam, met de verzegelde zakken op de lastdieren geladen, en met den eerlijken gabaël te Ecbatana op de bruiloft van den jongen tobias; - die zijne huisvrouw gelukkig maakte; want zoo schijnt men de woorden, die in het oorspronkelijke beteekenen: tobias zegende zijne huisvrouw, 't best te verklaren. (⋆) (H. IV-IX.)
Na dit verslag der reize van den jongen tobias, voert het verhaal ons naar de ouderlijke woning terug, en dan volgt het berigt van den terugkeer des zoons, en de gelukkige uitkomst van het geheel, dat met lofzegging en zedelijk onderrigt wordt besloten.
Niet ten onregte had de jongeling gevreesd, dat zijn

{==524==} {>>pagina-aanduiding<<}
lang uitblijven zijnen vader zou verontrusten. Geheel naar de natuur wordt de angst der beide oude lieden geteekend. Hij, lezen wij, telde elken dag; en toen de dagen tot de reis noodzakelijk verstreken waren, en hij nog niet kwam, zeide hij: ‘Zou men hun ook moeite aandoen? Zou misschien gabaël gestorven zijn, en niemand hun het geld willen uitreiken?’ En hij werd zeer bedroefd; niet zoozeer over het geld: hij bedenkt alleen, wat de reden van het lang uitblijven zou kunnen zijn, daar hij geen stellige vrees had, dat hem een dadelijk ongeluk was bejegend. Doch de moeder spreekt gelijk de meeste vrouwen in dergelijke gevallen spreken: ‘Het kind is omgekomen,’ zegt zij, ‘dat is de reden van zijn achterblijven!’ En reeds twijfelde zij niet, of hij was voor haar verloren, en hegon zij hem als dood te hetreuren, en hartstogtelijk riep zij uit: ‘Zou het mij niet rouwen, mijn kind! dat ik u heb laten heengaan, die het licht mijner oogen waart!’ Doch toen sprak de vader, zijn eigen kommer ontveinzende, en met moeite zichzelven opdringende, wat hij haar wil doen gelooven: ‘Zwijg, vrouw! en wees niet hekommerd, hij vaart wel.’ ‘Zwijg gij,’ voert ze hem te gemoet, ‘en misleid mij niet, mijn kind is omgekomen!’ Elken dag ging zij den weg op, langs welken hij was heengetogen. Des daags at zij geen brood; zij kon niet eten van droefheid, en des nachts hield zij niet op haren zoon tobias te hetreuren. - Men heeft medelijden met de droefheid dier ouders: iedere moeder vooral gevoelt wat smart het verlies van hun eenig kind hun veroorzaakt.
Intusschen waren de veertien bruiloftsdagen verstreken, en tobias vroeg zijnen schoonvader verlof om te vertrekken, daar zijn kinderpligt hem naar huis riep. Alwederom een eenvoudig, roerend tooneel. Na vergeefsche pogingen van hunne zijde om den tijd der afreis nog weder uit te stellen, daar het hun zoo vele moeite kostte om van hunne dochter te scheiden, geven de ouders niet dan schoorvoetende toestemming tot het vertrek der jonge echtelingen. Volgens helofte ontvangt tobias met zijne sara de helft der ouderlijke hezitting: slaven, en

{==525==} {>>pagina-aanduiding<<}
vee, en geld. En vader en moeder nemen een zegenend afscheid van hunne kinderen, en drukken beiden hunne pligten zoo aandoenlijk teeder op het hart, dat het ons bij het lezen gaat, alsof wij onze geliefde, zorgvolle ouders-zelven tot ons hoorden spreken. Waarlijk, als al deze gesprekken, gebeden, wenschen, en ontboezemingen tot de verdichting behooren; dan moeten wij zeggen, dat de Schrijver het menschelijke hart grondig kende, en een man van diep en fijn gevoel moet zijn geweest.
Aangedaan en getroffen, maar vooral met een hart gestemd tot verheerlijking van God, die zijnen weg zoo voorspoedig heeft gemaakt, aanvaardt tobias de terugreis naar Ninevé; en men kan denken, hoe hij brandde van de begeerte om zijne ouders deelgenooten te maken van zijn geluk. En rafaël, om zijne ontroering te matigen, spreekt hem aan, en brengt hem den toestand van zijnen vader te binnen, dien zij als een blinden hadden achtergelaten. Van deze blindheid moesten zij hem nu eerst genezen: zoo zouden zij tevens aan sara eene nog veel genoegelijker aankomst bereiden. Zij beiden gaan daarom vooruit naar de woning van den ouden tobias, met de gal van den visch bij zich. En hier lezen wij weder van den trouwen hond, dat die hen volgde. Moeder anna, die op haren uitkijk zat, ziet hen van verre komen, en brengt die heugelijke tijding aan haren man: ‘Zie, daar komt mijn zoon, en de man, die met hem heengetrokken is.’ - En ijlings keert zij terug, haren zoon te gemoet, valt hem om den hals, uitroepende: ‘Ik heb u gezien; nu zal ik gerust sterven.’ En zij weenden beiden in elkanders armen gekneld. - Ook de oude vader kwam naar buiten, maar stiet zich tegen de deur van wege zijne blindheid. Toen maakte de zoon zich los uit de omhelzing zijner moeder, en liep op zijnen vader toe en hield hem op in zijnen val; en, door rafaël vooraf onderrigt omtrent het gebruik der gal van den visch, streek hij daarvan op zijns vaders oogen, zeggende: ‘Heb goeden moed, vader!’ En deze, daar het hem beet, wrijft zich de oogen; en de witte plekken

{==526==} {>>pagina-aanduiding<<}
worden afgescheld uit de hoeken zijner oogen: - en hij is van zijne blindheid genezen! Hij ziet, ziet zijnen zoon, valt hem om den hals en roept uit: ‘Geloofd, zijt gij, o God! en geloofd zij uw Naam tot in eeuwigheid! En geprezen zijn alle uwe heilige Engelen, (door wier tusschenkomst men meende, dat God zijne gunsten aan den mensch bewijst,) omdat Gij mij gekastijd, en u weder over mij ontfermd hebt; ziet, ik zie tobias mijnen zoon!’
Dit zijn genoegzaam de eigene woorden des Schrijvers. Het tooneel is zóó aanschouwelijk, dat wij twijfelen, of het in andere bewoordingen wel beter zou zijn voor te stellen.
Nu verhaalde de jonge tobias al wat hem was wedervaren. Dit alles verhoogt des vaders dankbare vreugde, en, God lovende, gaat hij naar de poort van Ninevé, zijne schoondochter te gemoet, tot verbazing van allen, die hem zagen. Sara wordt met zegenbede en gelukwensching ontvangen. Zijne bloedverwanten verheugen zich met hem, en hij rigt een bruiloftsmaal aan; wij zouden het de na-bruiloft noemen, gedurende zeven dagen.
Daarna sprak tobias met zijnen zoon over de belooning, aan zijnen reisgenoot toe te leggen, en, door dankbaarheid voor zijne uitnemende diensten gedreven, komen zij overeen, en doen hem den voorslag, om hem de helft van den schat, uit Rages medegebragt, te geven. Nu echter neemt rafaël beiden afzonderlijk, en openbaart hun, wie hij is, en hoe hij door God gezonden was, om beiden, tobias en sara, uit hunnen ongelukkigen staat te verlossen; en paart deze ontdekking met vermaningen om God te loven, om wèl te doen, en ook om deze geschiedenis te beschrijven. Daarna verdwijnt hij; terwijl tobias en zijn zoon Gode danken. Eindelijk wordt het geheel besloten met eene lofverheffing, door den ouden tobias in geschrift gesteld, waarin hij, benevens zich-zelven, ook al zijne medeballingen opwekt, om God te loven, en zijne groote daden te vermelden onder de Heidenen, in wier landen zij verstrooid waren; hun daarbij verlossing toezeggende uit hunne ellende.

{==527==} {>>pagina-aanduiding<<}
Aan Jeruzalem wordt ook ballingschap en verwoesting voorspeld, maar om eenmaal hersteld te worden tot een bloei en luister, die alle andere aardsche heerlijkheid zoude overtreffen. (Hoofdst. X-XIII.)
Een aanhangsel vermeldt het einde der oude lieden, en het gelukkig leven van den jongen tobias tot in lengte van dagen. (Hoofdst. XIV.)

Zietdaar u een overzigt gegeven van een geschrift, dat, hoe men over de geloofwaardigheid er van moge oordeelen, toch voor ieder genoeg merkwaardigs heeft, om onze aandacht te boeijen, en belangstelling te verdienen. Wij zouden ons zeer te leur gesteld zien, wanneer het verhaal, immers door dezulken aan wie het minder bekend was, niet met genoegen werd gehoord; ofschoon de indruk dien het te weeg bragt en het oordeel over de waarde verschillen mogen. Eenige algemeene wenken omtrent het doel en de strekking, ter juiste waardering van dit en dergelijke geschriften, komen ons niet ongepast voor, om daarmede ons overzigt te besluiten.
Wat vooreerst betreft de aesthetische waarde; wij schatten dit geschrift, als literarisch produkt, vrij hoog. De geheele aanleg en gang des verhaals getuigt van de gelukkige gave des Schrijvers, om toestanden en voorvallen uit het dagelijksche leven op eene met de natuur meest overeenkomstige wijze te schetsen; en van een fijn gevoel en zékeren tact om zich in de gewaarwordingen en gedachten der door hem ingevoerde, handelende personen te verplaatsen, en die voor zijne lezers op eene onderhoudende wijze weder te geven. - De gekozen vorm is die der Oostersche vertellingen, eene levendige, aanschouwelijke voorstelling van het gebeurde, op eene aangename wijze afgewisseld met kortere en langere zamenspraken, lessen, vermaningen, gebeden, en overdenkingen. De personen, die ten tooneele worden gevoerd, wekken van het begin tot het einde belangstelling, boeijen de aandacht, blijven in daden en woorden zich-zelven volkomen gelijk. Aan treffende wendingen,

{==528==} {>>pagina-aanduiding<<}
verrassende uitkomsten, piquante scènes, waarin het voor de beste voortbrengselen der nieuwere Romantiek geenszins behoeft onder te doen, ontbreekt het óók niet. Men volgt de hoofdpersonen volgaarne en met deelneming bij hun bedrijf en lotgevallen, en de nevenpersonen zijn zeer goed gegroepeerd. Men moge hier dien gloed, het wegslepende en bedwelmende missen, hetwelk wij in de mode-lektuur van den dag somwijlen aantreffen, en veler smaak, verwend door het lezen der geschriften van sue, dumas en anderen, zich door de meer eenvoudige voorstelling der natuur, welke de tobias ons oplevert, niet voldaan vinden, gunstig onderscheidt zich dit geschrift door de niet twijfelachtige zedelijke strekking, welke wij overal daarin opmerken. En al wie het daarom te doen is, wordt genoegelijk aangedaan door de strenge zedelijkheid, de werkdadige godsvrucht, proeven van eerlijkheid en trouw, teedere ouder- en kinderliefde, die het in menigte en volstrekt ongezocht aanbiedt. Terwijl het geheel de strekking heeft tot bevordering van ootmoed en vertrouwen op het wijs en liefderijk bestuur der goddelijke Voorzienigheid; wanneer wij de beproevingen der vromen en opregten, hunne standvastigheid en volharding in het goede onder rampspoed en beproeving, de eindelijke gelukkige uitkomst, en den heilzamen invloed der goddelijke leidingen op hun gemoed: de dankbare, God verheerlijkende stemming der beweldadigden vernemen. Zoo mogen wij zeggen, dat aan de eischen van het gevoel voor het ware, zedelijke en schoone hier allezins wordt voldaan.
Dan - komen wij, na dit ons oordeel over de aesthetische waarde, nog eens terug op de vraag, wat wij nu eigenlijk van dit verhaal hebben te denken! Is het waarheid of verdichting? Eene geschiedenis of een roman? Het antwoord ligt den belangstellenden lezer zeker na aan het hart, omdat daarvan veel van den indruk, dien wij bij het lezen en hooren ontvangen, zal afhangen. En wij aarzelen niet voor de meening uit te komen en te herhalen, dat wij hier te veel eenvoudige natuur vinden, om aan enkele kunst of verdichting te denken.

{==529==} {>>pagina-aanduiding<<}
Het geheel maakt op ons den indruk, dien wij bij het lezen van een goeden historischen Roman ontvangen. Als zoodanig heeft het dan ook voor ons eene zekere waarde, als bijdrage tot de kennis van de godsdienst, zeden en gewoonten des tijds, waarin het voorvalt, en van het volk, waartoe het behoort. En dit te meer, daar hetgeen wij hier vinden, ons door berigten van elders wordt bevestigd. - Vooral is het de denkwijs omtrent goede en kwade geesten, hier voorkomende, die onze aandacht trekt. Het is echter juist die Engel en Daemon, welke velen zoo zeer ergeren, dat zij om het opvoeren van deze beide alle geschiedkundige waarde aan het tafereel ontzeggen. Maar geeft zulks daartoe regt? Men moge het den Schrijver euvel duiden, dat hij zijne stof er mede versierde; hij volgde daarin slechts den geest, en voldeed er mede aan den smaak van zijnen tijd, die welligt juist in dit wonderbare behagen schepte, en zich aan zulke onmiddellijke tusschenkomsten der geestenwereld veel liet, gelegen liggen. En wij vinden nog geene reden, om daarom op dit geschrift zoo laag te vallen. Hoe ongerijmd het ons moge voorkomen, nog veel ongerijmder zeker is het, wat wij b.v. in het Boek job van de verschijning des Satans in Gods hemelsche raadsvergadering lezen; en niemand toch, die eenige aanspraak maakt op goeden smaak, en een geschrift volgens den geest des tijds, waarin het werd opgesteld, weet te beoordeelen, zal daarom aan de Jobeïde den lof ontzeggen van een voortreffelijk schoon, Oostersch dichterlijk verhaal. - Menigeen, die aan den rafaël, onder de gedaante en den naam van azarias, aan den Daemon, die sara plaagde, in de Tobiéïde zoo grooten aanstoot neemt, verslond misschien de Mystères en den Juif crrant van sue, zonder aan eenen
Rodolphe en Rodin, eene verpersoonlijkte Voorzienigheid en den geïncarneerden Booze, zich geërgerd te hebben. En terwijl wij in het klassieke heldendicht, bij milton in zijn Paradise lost, bij klopstock in den Messias, in tasso's verlost Jeruzalem, in chateaubriand's martyrs du Christianisme, bij onzen vondel, bilderdijk, da costa en andere beroemde

{==530==} {>>pagina-aanduiding<<}
schrijvers en dichters van dezen stempel iets soortgelijks dulden; zou het niet zekere kleingeestigheid verraden, daarop zoo laag te vallen, waar het voorkomt in geschriften, die tot den Bijbel behooren of daarmede in verband staan, of althans betrekking hebben op de geschiedenis der Israëliten, het volk van God? Alsof niet de Schrijvers van zoodanige verhalen evenzeer onder den invloed stonden van de heerschende denkwijs des tijds; en alsof wij, omdat men vroeger wel eens uit bijgeloovige onkunde niet heeft geweten, de waarheid en het kleed, waarin zij gehuld was, te onderscheiden, nu ook gedwongen waren, zoodanige bijvoegsels als naar de meening des Schrijvers gebeurde, of ook maar gebeurlijke zaken aan te nemen; - of, omdat wij de ongerijmdheid daarvan inzien, het geheel als fabel te verwerpen!
Hoe het zij, de tobias-historie of roman, of ietwat van beide, strekt wederom ten blijke: dat de deugd, hoe zwaar beproefd, eindelijk zegepraalt; dat daden van menschlievendheid, hoe lang ook onbeloond gebleven, ten laatste hare vergelding ontvangen; en dat gebeden, met een godvruchtig hart uitgestort, zekerlijk verhoord worden. Als bewijzen van den echt godsdienstigen geest, dien wij daarbij in het gansche verhaal heerschende vinden, deelen wij u slechts ten slotte de volgende wenken mede, die ook ons nog genoegzame stof tot nadenken zullen geven, en waarbij menigeen, die onze ingenomenheid met dit geschrift in een bespottelijk licht zou willen stellen, wel eens tot zich-zelven mogt inkeeren.
Wilt gij eene proeve van onderwerping aan het Godsbestuur, ook bij een moeijelijk levenslot? - hoort uitdrukkingen als deze, uit een gebed van den ouden, blinden tobias: ‘Gij zijt barmhartig, o Heer! en alle uwe wegen zijn goedertierenheid en waarheid; en welk vonnis gij uitspreekt of volvoert, het is eeuwig waar en regtvaardig - uwe oordeelen zijn groot en waarachtig.’ - Eene proeve van eerbied voor God en verdriet in het leven, bij het bewustzijn van onverdienden smaad? - hoort sara bidden: ‘Geloofd zijt Gij, Heer! mijn God! en geloofd zij uw heilige en heerlijke naam tot in eeuwigheid; alle

{==531==} {>>pagina-aanduiding<<}
uwe werken prijzen U tot in eeuwigheid. Op U heb ik mijn oog en uitzigt gevestigd. - Gebied, dat ik van de aarde ontbonden worde, en geene smaadheid meer behoeve te hooren. Gij weet Heer! dat ik zuiver ben van allen verboden omgang met eenen man; en ik heb mijnen naam niet bezoedeld, noch den naam mijns vaders in het land mijner ballingschap.... Doch indien het U niet goed dunkt mij te dooden, beveel dan, dat men mij met mededoogen aanzie, en dat ik geene smaadheid meer hoore.’ - Lessen der wijsheid van eenen vader aan zijnen zoon, bij diens intrede in de wereld? - ‘Gedenk, mijn kind! alle de dagen uws levens aan den Heer onzen God, en zondig niet willens, noch overtreed zijne geboden: betracht de deugd alle de dagen uws levens en wandel niet op de paden der ongeregtigheid; want (dit en meer dergelijke is geheel naar de Joodsche denkwijs aangaande de vergelding van goed en kwaad), wanneer gij opregtelijk handelt, zult gij voorspoed hebben in uw werk, gelijk allen, die de deugd betrachten. Doe aalmoezen van hetgeen gij bezit, en laat uw oog niet wrevelig zijn bij het uitreiken uwer aalmoezen; keer uw aangezigt niet af van eenigen arme, zoo zal ook het aangezigt van God zich van u niet afkeeren. - Heb uwe broeders lief, en uw hart wende zich niet trotschelijk van hen af, al worden zij onregtvaardiglijk gesmaad. Want trotschheid baart verderf en velerlei ongelegenheid; gelijk uit vadsigheid vermindering en toenemend gebrek ontstaan: ja, vadsigheid is de moeder van den honger. - Welk mensch voor u arbeidt, laat zijn loon niet bij u vernachten, maar geef het hem terstond. Zoo gij God dient, ook u zal het vergolden worden. - Houd de wacht over u-zelven in alle uwe werken, en wees verstandig in geheel uw gedrag, en doe niemand wat u-zelven hatelijk is. - Neem den raad in van alle verstandigen, en veracht nooit eene raadgeving, die u nuttig kan zijn. Voorts loof den Heere, God, te allen tijde, en bid van Hem, dat uwe wegen regt en effen mogen
zijn, en dat gij in alle uwe gangen en raadslagen voorspoed moogt hebben. Want

{==532==} {>>pagina-aanduiding<<}
geen volk kan zich-zelven besturen, maar de Heer is het, die alles goeds verleent, en dien Hij wil, vernedert Hij, naar het Hem behaagt.’
Eindelijk uit de toespraak van den Engel tot de beide tobiassen deze woorden, die als 't ware de moraal van het gansche stuk bevatten: ‘Looft God en dankt Hem en geeft Hem grootheid! En prijst Hem voor het oog van alle levenden, voor hetgeen Hij aan u gedaan heeft! Het is goed, dat men God love, en zijnen naam verheerlijke, en daden van God eerbiedig vermelde; vertraagt dus niet Hem te danken! Het geheim eens Konings verborgen te houden, is betamelijk; maar niet minder de werken van God met roem te openbaren. Doet het goede, zoo zal het kwade u niet overkomen. - Het gebed is goed, met vasten en aalmoezen en deugd-betrachting gepaard: weinig deugdelijk verkregen, is beter dan veel, door onregt verworven. Het is beter weldadigheid te bewijzen, dan een schat van goud te vergaderen. - Die weldadigheid bewijzen en deugd betrachten, worden van leven en geluk verzadigd; maar die zondigen, zijn vijanden huns eigen levens.’
Genoeg, om onze gunstige beoordeeling van het geschrift, ook uit het oogpunt zijner zedelijke strekking, te handhaven en te regtvaardigen. En wij zouden ons doel eenigermate bereikt achten, indien wij door ons overzigt aanleiding hadden gegeven, dat op deze geschriften meerdere aandacht gevestigd wierd, en vooral deskundigen daardoor uitgelokt wierden, om het vele goede en nuttige, dat er in voorkomt, tot meer algemeene bekendheid te brengen; - terwijl we ons voor het tegenwoordige voldaan zouden vinden, indien wij de aandacht van u, geëerde Hoorders en Hoorderessen! op eene niet geheel onvoegzame wijs hadden bezig gehouden.

1847.

w.






{==533==} {>>pagina-aanduiding<<}

Iets over de Lorenzo-doozen.

De beschaafde lezer zal zich waarschijnlijk father lorenzo en diens snuff-box uit de Sentimental Journey van yorick (sterne) wel herinneren. De lezing dier beroemde episode trof den gevoelvollen dichter johann george jacobi, en bragt hem op den inval, voor hem-zelven en zijne vrienden eenige hoornen snuifdoozen te laten vervaardigen, op welker deksel men in gouden letters pater lorenzo, en van binnen yorick las, opdat de bezitter van zulk een doos bij het lezen dier namen tot zachtmoedigheid, tevredenheid, geduld, verschooning der gebreken van anderen mogt worden opgewekt. (1) Hij zond zulk een doos aan zijn vriend gleim en schreef hem: ‘Er wolle Jedem brūderliche Vertraulichkeit beweisen, der ihm eine solche Dose als Ordenszeichen darbieten würde.’ (2) Doch ‘Bald benutzte kaufmännische Spekulation den Einfall des Dichters.’ Door geheel Saksen begon men lorenzo-doozen te vervaardigen; in Hamburg en Frankfort werden er fabrieken van opgerigt, ja, met duizenden werden zij naar Denemarken en Lijfland verzonden. Niemand in de groote wereld, die een andere dan een lorenzo-doos gebruikte! Eindelijk liet een Graaf von solms op zijne goederen
blikken lorenzo-doozen vervaardigen, waarin de naam van jacobi, in plaats van dien van sterne gelezen werd. ‘Da jacobi (schrijft zijn biographist) (3) und seine Freunde sahen, dasz das, was anfangs nur Verbindung unter wenigen war, und seiner Natur nach seyn konnte, zum Modeartikel herabgewürdigt wurde, und da sie lorenzo-dosen oft in den Händen solcher Menschen fanden, mit denen sie in keiner nähern Verbindung stehen mochten; so gaben sie nach einige

{==534==} {>>pagina-aanduiding<<}
Jahre den Einfall ganz auf und legten ihre lorenzo-dosen auf die Seite.’ (4)
Tilburg, Febr. 1850.

g.d.j. schotel.

I. Lady Johanna Gray.

In de helft der zestiende eeuw, onder de regering van eduard den Zesden, was Lady johanna gray eene der beminnelijkste Engelsche schoonen; hooggeacht boven-
{==535==} {>>pagina-aanduiding<<}
dien om de begaafdheden van haren geest, en niet minder om hare deugden en opregte vroomheid. Haar smaak blonk uit in keurige werken van borduurkunst en in de sierlijke netheid van haar schrift. Meesterlijk bespeelde zij onderscheidene muzijkïnstrumenten, en zij was tevens eene uitmuntende zangeres. Behalve hare moedertaal verstond en schreef zij de Fransche, Italiaansche, Latijnsche en Grieksche talen met gemak en sierlijkheid. Hare ouders, hendrik gray, Markies van Dorset, en Lady francisca brandon, de oudste der dochters van karel, Hertog van Suffolk, hadden haar met de uiterste zorgvuldigheid, dikwerf, bij den vader althans, aan strengheid grenzende, opgevoed. De Markies-zelf had vele kundigheden verworven en was een vriend en voorstander der wetenschappen. Zijne twee kapellaans, harding en aylmar, beide voortreffelijke geleerden, waren johanna's eerste leermeesters, en haar eigen aanleg en onvermoeide vlijt deden het overige. Ook de afgetrokkenste onderwerpen begreep zij met het grootste gemak en onbeschrijfelijke vaardigheid, en haar oordeel verbaasde zelfs dezulken, die, wegens den grooten omvang hunner geleerdheid, niet gewoon waren zelfs over het buitengemeene zich te verwonderen.
Koning hendrik de Achtste van Engeland was, bij al de ruwheid, ja wreedheid van zijn karakter, geenszins onwetend; maar zelfs eenigermate geleerd. Geen wonder derhalve, dat hij aan den erfgenaam van zijnen troon, Prins eduard, eene geleerde opvoeding deed geven, en zijne nicht, johanna gray, daaraan deel liet nemen. Aldus verkreeg zij zelfs eene grondige bekendheid met de Theologische wetenschappen. De strengheid harer opvoeding schijnt hare aangeboren neiging tot eenzaamheid nog te hebben aangekweekt. Ten minste toonde zij, van hare vroegste jeugd af, meer overhelling tot de studiën dan tot de verlustigingen van het hof. De geleerde asham, onderwijzer van Prinses (naderhand Koningin) elisabeth, verhaalt in zijne brieven, hoe hij haar eens, terwijl geheel het Hof op de jagt was, bezig vond met het lezen van plato's Phaedon, over de onsterfelijkheid der ziel, en zij hem toen ver-
{==536==} {>>pagina-aanduiding<<}
zekerde, zich in zulk een gezelschap het gelukkigst te gevoelen. Een harer leermeesters, eilmer, gaf zich inzonderheid veel moeite om haar in de Evangelische godsdienst grondig te onderrigten en te bevestigen. Bij al die voortreffelijke verstandsvermogens, bezat zij zoo veel zachtzinnigheid, démoedigheid en bescheidenheid, dat haar de beoefening der wetenschappen dierbaar was, niet om te schitteren, maar als middel om den geest te verrijken en het gemoed te veredelen en te verheffen. In demosthenes en plato, hare geliefkoosde schrijvers, vond zij grooter vermaak, dan eenige andere toestand of bezigheid des levens haar kon aanbieden.
In de berigten harer tijdgenooten, en niet minder bij latere historieschrijvers, verschijnt johanna gray bijna als een ideaal van vrouwelijke schoonheid, onbevlekte deugd en hoogstzeldzame geestbeschaving; doch hoe hoog geboorte en talenten haar boven anderen verhieven, zij werd, gelijk Bisschop rurnet aanmerkt, om hare nederigheid en zachtheid evenzeer bemind als bewonderd. Reeds in vroege jeugd verhief hare vrome denkwijs haar op eene bijkans wonderdadige wijze boven het aardsche. Des te smartelijker moest op ieder edelaardig gemoed de indruk zijn van haar treurig lot; een lot, hetwelk zij in geenerlei opzigt verdiende, maar dat zij droeg met bedaardheid en sterkte van ziel, zoo als die slechts door engelreine deugd en gelouterde, vurige godsvrucht verleend kunnen worden. Het volgende is eene korte schets van hare lotgevallen.
Hendrik VIII had zijn eenigen zoon eduard tot zijn opvolger benoemd. Diens regering duurde maar zes jaren. Volgens Koning hendriks testament hadden 's Prinsen zusters, eerst maria en na haar elisabeth, aanspraak op den troon; maar door hendriks echtscheiding van de moeder der oudere en door zijne verstooting van de moeder der jongere dochter schenen beide voor onwettig verklaard, en vele grooten des rijks wisten dit bij den kwijnenden eduard zoo zeer te doen gelden, dat hij eindigde met johanna gray, de kleindochter van zijn vaders zuster, als naaste verwante van het Koninklijke Huis, tot erfgename der Kroon te verkla-
{==537==} {>>pagina-aanduiding<<}
ren, met uitsluiting van zijne halve zusters maria en elisabeth.
Zestien jaren oud, werd johanna, slechts twee maanden vóór den dood van Koning eduard, schijnbaar onder gelukkige voorteekenen, aan den naauwelijks één jaar ouderen guilford dudley, vierden zoon van den destijds alvermogenden Hertog van Northumberland, uitgehuwelijkt. De zieke en anders hoogst spaarzame Koning had nog eenmaal alles in het werk gesteld om den bruiloftsdag zijner nicht, die met hem was opgegroeid en de deelgenoote van zoo velen zijner leerüren geweest was, te verheerlijken. Nimmer, zegt de geschiedenis, hadden bij een bruidspaar jeugd en onschuld liefelijker uitgeblonken. Hoe verrukt van vreugde en hoe met johanna ingenomen het volk zich echter op dien bruiloftsdag getoond moge hebben, met koelheid werd hare kort daarna gevolgde troonbestijging opgenomen. De trotsche northumberland bezat en ook verdiende de volksgunst niet; de regten van maria schenen geschonden en het testament van Koning hendrik wederregtelijk verbroken.
Toen eduard stierf en, krachtens diens testament, johanna gray als Koningin van Engeland werd uitgeroepen, bewoonde zij haar landgoed, vrij van alle staatzucht en volkomen onschuldig aan de eerzuchtige daden hares vaders en schoonvaders, die wijlen den Koning bewogen hadden, de door zijnen vader geregelde troonsopvolging ten behoeve van johanna te veranderen. Beide, haar eigen en haar mans vader, snelden nu tot haar, maakten haar met groote plegtigheid de beschikking van den laatst gestorven Koning bekend en knielden op hetzelfde oogenblik voor haar neder, om haar, volgens gebruik, de koninklijke eer te bewijzen. Maar schuw trad johanna terug en zeide: ‘Is 't niet regt en geregtigheid bespotten, 't stelen van een schelling tot een gewetenszaak te maken, maar niet 't zich toeëigenen van eene kroon? En welk eene kroon! Eene kroon, die gewelddadig aan catharina van Arragon (maria's moeder) ontnomen is, en om welke anna boleyn (eene der gemalinnen

{==538==} {>>pagina-aanduiding<<}
van hendrik VIII) het leven heeft moeten derven. Waarom wilt gij dan, vader! dat ook mijn bloed vergoten zal worden, en dat ik het derde offer zijn zal? Doch ondersteld zelfs, dat het geluk, waarvan gij spreekt, duurzaam kan wezen, zou het dan raadzaam voor mij zijn, deze doornenkroon op te zetten, die, indien ze niet doodt, mij toch jammerlijk zal kwetsen, en een juk op de schouderen te nemen, dat mij zal martelen, indien 't mij niet verstikt? De vrijheid is mij dienstiger en dierbaarder, dan de keten, welke gij mij aanbiedt, hoe kostbaar de steenen mogen zijn, waarmede zij bezet is. Ik wil mijne rust, den vrede mijner ziel niet voor koninklijken kommer en blinkende boeijen verruilen; en wanneer ge mij in waarheid lief hebt, zult ge mij veeleer een rustig, hoewel minder schitterend geluk toewenschen, dan een hoogen stand aan zoo vele stormen blootgesteld.’ - Al die voorstellen en smeekingen waren echter niet vermogend om den heerschzuchtigen geest hares vaders tot inkeer te brengen: hij gaf zijn ontwerp niet op. Ook de moeder der Lady besteedde al hare overredingskracht, om hare dochter tot het aannemen der kroon te bewegen. Naar hetzelfde doel streefde haar schoonvader, de trotsche Northumberland. Ook zijn zoon guilford, johanna's jeugdige gemaal, bleef voor den glans eener kroon niet onverschillig. Haar, die het hoogste voorwerp zijner liefde was, zag hij ook gaarne op den hoogsten trap van eer. Door dat van alle kanten op haar aanstormende geweld werd zij eindelijk verwonnen. Eenmaal bewilligd hebbende, werd haar geen tijd tot nadenken gegund. Zij moest haar stil landverblijf verlaten en zich naar Londen begeven. Als nieuwe regentes werd zij, volgens gebruik, het eerst naar het koninklijk verblijf in den Tower gevoerd en bij den ingang door de grooten des Rijks, als ook door hare moeder en naaste bloedverwanten, met de hoogste eerbewijzen ontvangen.
Met alle regeringszaken, berekeningen en kunstgrepen der staatkunde onbekend, werd johanna van dit oogenblik af slechts het werktuig der magthebbers, die onder haren naam wilden heerschen. Intusschen groeide het

{==539==} {>>pagina-aanduiding<<}
oproer in het land. De partij der bij den uitersten wil van hendrik VIII tot Koningin benoemde maria werd steeds magtiger, en naauwelijks was er eene week verloopen, toen reeds het gejuich der voor deze gunstige menigte in den Tower gehoord werd. Alstoen bleef aan johanna's vader, den Hertog van Suffolk, niets anders over, dan haar, op de meest sparende wijze, aan te kondigen, dat alles verloren was. Met een kalm en tevreden gelaat antwoordde zij: ‘Geloof mij, liefste vader! dat ik mij in deze tijding veel beter schikken kan dan in die mijner verheffing. Ik verlaat den troon volgaarne en volg daarin de neiging van mijn hart. Moge dit strekken om de door andere begane misslagen uit te wisschen; indien zoo groote misslagen door eene opregte erkentenis er van uitgewischt kunnen worden!’
De zegevierende maria deed haren intogt in den Tower, en nam bezit van de Koninklijke vertrekken in den witten toren, waar johanna negen dagen lang als Koningin gewoond had. Johanna-zelve en hare geheele familie waren maria's gevangenen. Men wees hun in den burgt eene bijzondere woning, die van den Heer pardridge, ten verblijve aan. In dien toestand bleef zij omtrent acht maanden lang. Koningin maria, die zelve voor de deugden der zonder hare schuld ongelukkig gewordene Lady hoogachting, ja bewondering koesterde, stelde het laatste tooneel van haar leven gedurig uit. In deze hare gevangenschap schreef zij eenen aandoenlijken brief aan haren vader, die zich sterker over het lot zijner voortreffelijke dochter bekommerde, dan over hetgeen hemzelven te wachten stond. ‘Het is waar - zeide zij onder anderen - ik weet het, mijn dierbare vader! dat uw hart door dubbele droefenis gedrukt wordt, zoo met opzigt tot het ongeluk, dat gij over u-zelven gebragt hebt, als om de treurige omstandigheden, waarin gij ook mij hebt geplaatst. Ik mag mij echter, waarde vader! gelukkig achten, dat, vermits ik wegens het verledene mijne handen in onschuld kan wasschen, ook mijn schuldeloos bloed voor den Heer om barmhartigheid mag roepen. Niet alsof ik niet (wel is waar, gelijk

{==540==} {>>pagina-aanduiding<<}
wèl bekend is, op aanhoudend drijven en bijna door dwang) bewilligd heb de kroon op mijn hoofd te plaatsen, en daardoor de Koningin en de wetten zwaar heb beleedigd; maar ik koester het vaste vertrouwen, dat mijne misdaad in Gods oogen des te geringer zal zijn, naarmate mijn hart, bij die gedwongen standsverhooging, er minder deel aan genomen heeft. Zoodanig, vader! zijn mijne gevoelens bij het naderen des doods, die, hoe smartelijk hij u ook vallen moge, mij hoogst welkom is. Neen waarlijk, niets kan mij meer welkom zijn, dan dat ik weldra met den Heere jezus zal mogen zeggen: “Het is volbragt;” met jezus, in wiens geloof, wanneer het eener dochter geoorloofd is, zoo aan haren vader te schrijven, ik God bidde, u ten einde toe, gelijk tot heden, standvastig te doen volharden, opdat wij eerlang elkander in den hemel mogen wederzien.’
In den Tower werd aan johanna, en haren gemaal en verscheiden bloedverwanten, ofschoon als gevangenen bewaakt, aanvankelijk veroorloofd elkander te zien en in den Koninklijken tuin bij dat slot te wandelen. De uitkomst echter kwam haar, van den beginne af aan, duister voor, en zij zocht troost en bemoediging in hare studiën; maar voornamelijk in de godsdienst, waaraan zij met hare geheele ziel was verkleefd.
Voor de regtbank in Guildhall gebragt, beschuldigde johanna zich onbewimpeld, dat zij de kroon had aangenomen, waarover haar naauwgezet geweten ook innig berouw had. Het vonnis des doods werd daarop over haar en hare vrienden uitgesproken. Het ter dood brengen der laatsten volgde nu spoedig; de een na den ander werd onthalsd; maar ook nu scheen Koningin maria een zoo jong en vlekkeloos leven, dat haar niet meer gevaarlijk kon worden, te willen sparen. Misschien zou eene levenslange gevangenis haar lot zijn geweest, zoo niet haar vader, de Hertog van Suffolk, aan wien maria reeds eenmaal vergiffenis geschonken had, zich aan de spitse eener partij van misnoegden had gesteld: eene daad, waarin de Koningin en hare raadslieden niets anders konden zien, dan eene poging om zijne dochter weder op den troon te plaatsen. Hoe weinig deze daarvan wist, en hoe zeer haar hart ook van zulk een wensch verre verwijderd was, bespoedigde dit gedrag des Hertogs toch het bevel, om johanna en haren gemaal den dood te doen ondergaan. Zij ontving de tijding met veel gelatenheid en beklaagde, meer dan haar-zelve, haren jongen echtgenoot, en hovenal haren ongelukkigen vader, dien het verwijt moest pijnigen, door twee herhaalde misdadige

{==541==} {>>pagina-aanduiding<<}
ondernemingen zijner dochter het leven ontnomen te hebben.
Men wenschte johanna, die de Hervormde leer beleed, met de Roomsche Kerk te verzoenen en te hereenigen. De poging hiertoe werd aan den Proost van Windsor, Dr. feckenham, een geleerd en uiterst beschaald man, toevertrouwd. Johanna ontving hem met eene minzaamheid, die hem innig trof. De behandeling der godsdienstgeschillen vermeed zij echter: ‘Ik heb - zeide zij - geen tijd meer te verliezen; het spreken over zulke twistpunten moge voor de levenden van nut zijn, voor stervenden is het dat zeker niet. Ik zal het als 't grootste bewijs van uwe deernis met mij beschouwen, als ge toelaat, dat ik mij ongestoord met God bezig houde.’
De Proost verstond deze woorden verkeerd, en meende daarin den wensch te zien, dat de uitvoering van het vonnis nog uitgesteld mogt blijven. Hij snelde naar de Koningin en bewerkte een uitstel van drie dagen. Toen hij der Lady van deze gunst der Koningin berigt gaf, zeide zij: ‘Ik wensch geen uitstel van mijnen dood, integendeel verlang ik er naar, als naar het einde van mijn lijden en den ingang in de eeuwige gelukzaligheid.’ Nu kon zij een gesprek over de waarheden der Christelijke godsdienst niet meer ontwijken; doch zij bleef aan hare denkwijs getrouw, verijdelde elke poging van den Proost, om haar tot andere gedachten te brengen, en verklaarde zich daaromtrent jegens hem zeer vrijmoedig en onbewimpeld. Deze opregtheid beleedigde den Proost in geenen deele. Hij verliet haar zelfs niet op het schavot, en nog in de laatste oogenblikken van haar leven beloonde zij zijne oplettendheid en deelneming met innigen dank.
Aan hare zuster catharina schreef zij, op de witte bladzijden van een Grieksch Nieuw Testament, hetwelk zij haar ter gedachtenisse toezond, eenen afscheidsbrief, die een onvergetelijk gedenkteeken blijft van hare deugden en eene kostbare nalatenschap voor geheel de menschheid.
De dag, waarop haar gemaal den dood moest ondergaan, was eindelijk dáár. Hij wenschte johanna nog eenmaal te zien en te spreken, en verwierf daartoe verlof; doch johanna, die zijne zwakheid kende, vreesde voor dit afscheidstooneel en deed hem zeggen, dat zulk eene zamenkomst hare smart veeleer zou vermeerderen, dan de rust bevestigen, met welke zij hare ziel tegen de verschrikkingen des doods had pogen te wapenen. ‘Wij willen’ - zeide zij - ‘onze zamenkomst in eene

{==542==} {>>pagina-aanduiding<<}
andere wereld houden; dáár is vriendschap gewis gelukkig en zijn vereenigingen onscheidbaar.’ - Toen hij naar den naburigen heuvel, Tower-hill, ter dood werd geleid, trad zij aan het venster harer gevangenis en wenkte hem het laatste vaarwel toe. Kort daarna, zijn in een wit kleed gewikkeld lijk hebbende zien voorbijdragen, verheugde zij zich te hooren, dat hij standvastig, en onwankelbaar in zijn geloof, gestorven was; zij greep haar zakboekje en schreef daarin de volgende woorden: ‘Indien zijn ligchaam, door een geweldigen dood van het leven beroofd, voor menschelijke regterstoelen tegen mij getuigt, zijn gezaligde geest zal voor Gods troon mijne onschuld verdedigen.’
De Luitenant van den Tower, bridgs, verzocht haar hem eenig aandenken te willen vereeren, en zij gaf hem haar zakboekje, waarin zij juist nog eenige zinsneden over de nietigheid van het aardsche en de regtvaardigheid van het oordeel, dat de onschuld van een hoogeren Regter te wachten heeft, in verschillende talen geschreven had.
Men vreesde, dat de openbaarheid van hare ter dood brenging een te sterken indruk op het volk zou maken. Daarom was bevel gegeven, het schavot, binnen den Tower, op het met zoden gedekte pleintje vóór den witten toren, waarin zij acht dagen lang als Koningin gewoond had, op te rigten. Proost feckenham week niet van hare zijde. Met haar gebedenboek in de hand, vlijtig biddende, sloeg zij echter weinig acht op zijne redenen. Met een gerust en tevreden gelaat besteeg zij het straftooneel, groette de aanwezenden en nam van Dr. feckenham met de volgende woorden afscheid: ‘God zal uwe goede bedoelingen jegens mij in ruime mate vergelden, ofschoon mij uwe woorden meer onrust gebaard hebben, dan al de verschrikkingen van mijnen naderenden dood.’ Vervolgens sprak zij tot de omstanders: ‘Door de wet ben ik, als door een nooit feilbaren regter, veroordeeld om te sterven, maar nimmer toch heb ik de Koningin willen beleedigen; wat dit betreft kan ik mijne handen in onschuld wasschen, en aan God eene ziel overgeven, die van misdaad rein en van ongeregtigheid vrij is. Ik sterf, dewijl ik onwetend mijne toestemming gaf tot eene daad, van welke ik 't regt niet verstond. Maar ik heb evenwel misdaan, door niet te handelen naar de kennis, mij door God geschonken. Dáármede heb ik den dood verdiend, en ik dank Hem van ganscher harte, dat Hij mij tijd heeft gelaten,

{==543==} {>>pagina-aanduiding<<}
om mijne zonden te beweenen, en mij te verzoenen met den Verlosser. Ik smeek u allen, mijne vrienden! bidt met en voor mij, opdat God, terwijl ik nog leef, mij mijne zonden, hoe ontelbaar en zwaar zij mogen zijn, naar zijne groote genade en barmhartigheid vergeve. U allen verzoek ik ook om de getuigenis, dat ik sterve als eene aan haar geloof getrouwe Christin. En nu smeek ik u andermaal bidt voor mij en met mij.’ Hierop nederknielende, sprak zij overluid het gebed uit den LIsten Psalm.
Vervolgens - zoo verhalen de Kronijken van dien tijd - heeft zij, de aangeboden hulp des scherpregters van de hand gewezen, zelve haar bovenkleed losgeregen, en zich door hare trouwe dienaressen elisabeth en helena verder, zoo veel vereischt werd, doen ontkleeden en daarop haren halsdoek en handschoenen onder haar verdeeld. Den scherpregter, die haar geknield om vergiffenis bad, heeft zij vriendelijk geantwoord en hem alleen verzocht, spoedig met haar een einde te maken. Toen men haar eenen doek reikte, om dien voor de oogen te binden, en zij het blok gewaar werd, vroeg zij: ‘Zal de slag mij treffen, eer ik er mij op heb nedergelegd?’ Van het tegendeel verzekerd bond zij zich den doek haastig voor de oogen, tastte vervolgens naar het blok rond, en toen men er haar bij had gebragt, legde zij er terstond gewillig het hoofd op neder. Terwijl zij nog, in een vurig gebed, de woorden sprak: ‘Heere! in uwe handen beveel ik mijnen geest!’ werd het hoofd van het ligchaam gescheiden. Wel mogen wij met schiller zeggen: Toen ging

haar kerker open, en verhief zich haar ziel 
op englen-wieken in eeuw'ge vrijheid. 

Haar lijk werd, nevens dat van guilford, in de Kapel van den Tower ter aarde besteld. Geen oog, zelfs niet diergenen, die maria's belangen toegedaan waren, is daarbij droog gebleven. In alle landen is 't gerucht van haar uitblinkend verstand en van hare opregte vroomheid doorgedrongen. Overal, nog lang zelfs na haar verscheiden, zijn heinde en ver tranen over haar droevig lot gestort. Kunstoefenaars en dichters hebben gewedijverd, haar in hunne werken te verheerlijken; en de opperregter morgan, die haar doodvonnis had uitgesproken, is na deszelfs voltrekking krankzinnig geworden, en in dien toestand, onder het aanhoudend uitroepen der woorden: ‘Wijk terug; wijk van mij, johanna!’ gestorven.


{==544==} {>>pagina-aanduiding<<}

II. Lady Rahel Russel.

Lady rahel russel, dochter van den Engelschen Graaf van Southampton, werd omstreeks het jaar 1636 geboren. Zij toonde, eene waarlijk edele denkwijze, een grondig verstand, een beminnelijk karakter en een menschlievend hart te bezitten. Hare vrome berusting en haar godvruchtig gedrag, onder den druk van het smartelijkst lijden, kan tot een voorbeeld strekken van het vermogen der godsdienst, om het gemoed te ondersteunen, wanneer de zwaarte der wederwaardigheden dreigt het neder te buigen.
Wie met de Britsche geschiedenis bekend is, weet, dat de gemaal dezer dame, Lord william russel, onder de regering van karel II werd onthoofd; ook dat hij een man was van groote verdienste, en de uitvoering van het harde over hem uitgesproken vonnis met Christelijke en onwankelbare standvastigheid onderging. Gedurende het lijden van haren gemaal gedroeg zij zich jegens hem niet alleen met de teederste liefde, maar ook met bewonderingwaardige grootheid van ziel. Bij zijn verhoor verscheen zij voor het geregt, en toen de Procureur-Generaal hem te kennen gaf, dat het hem vrijstond zich van zijne kamerdienaars te bedienen, om 't geen tot zijne ontschuldiging konde strekken, op te teekenen, antwoordde russel, dat hij zich daartoe van geene andere hand behoefde te bedienen, dan van die der dame, welke bij hem zat. Op dit gezegde keerden de aanwezigen hunne oogen naar dien kant en zagen toen, hoe de dochter van den deugdzamen southampton opstond om haren gemaal in zijnen vreeselijken toestand hulp te bieden. Een geroep van aandoening en angst doorliep de geheele verzameling. Nadat russel veroordeeld was, deed zijne vrouw een voetval voor den Koning, en beriep zich, om hem te redden, hoezeer vruchteloos, op de trouw en de bewezene diensten van haren vader.
Toen het oogenblik van scheiding daar was, hield zij een gedrag, dat de grootste bewondering verdiende; want zonder een traan te storten, zeide zij haren gemaal het laatste vaarwel; hoezeer men verwachten moest, dat de smart haar overweldigde, daar beide zich in hunne echtverbindtenis zoo gelukkig gevoelden, en vooral zij in trouwe liefde bezwaarlijk door eenige andere gade overtroffen kon worden.
Doch de godsvrucht in hare groote ziel behield de overhand. Met een ernstig zwijgen nam ook Lord rus-
{==545==} {>>pagina-aanduiding<<}
sel afscheid van zijne gemalin, en daar hij zag hoe bedaard zij was, zeide hij, nadat zij was vertrokken: ‘Thans is het bittere des doods voorbij!’ Want ook hij beminde en achtte zijne gade boven alle beschrijving. Hij erkende, dat zij hem tot een zegen was geweest, en hij zich nu hoogst ongelukkig gevoeld zoude hebben, wanneer aan hare liefde niet die grootheid van ziel verbonden ware, die haar belette een ontëerenden stap van hem te verlangen tot redding van zijn leven. (⋆) Hij verklaarde, het als een bijzonder genadebewijs der goddelijke Voorzienigheid te beschouwen, dat hem eene gemalin was geschonken geworden, die eene edele geboorte, aanzienlijk vermogen, uitstekend verstand, ware godsdienstigheid en groote liefde voor hem in zich vereenigde; maar dat haar gedrag bij zijn tegenwoordig lijden alles overtrof, wat zij hem vroeger goeds bewezen had.
Toen haar gemaal zijn leven op het schavot geëindigd had, scheen deze uitmuntende vrouw op niets anders bedacht te zijn, dan om zich onder de hand van God te deemoedigen en de pligten te vervullen, die thans op haar alleen moesten rusten; namelijk: om voor het onderhoud, de opvoeding en het geluk harer kinderen te zorgen; die dierbare panden en evenbeelden van haren gade, en haar dubbel dierbaar om de liefde, welke hij hun had toegedragen, en om hare eigene jegens hen.
De korte uittreksels uit eenige harer brieven, die wij hier laten volgen, dragen blijken van hare vrome en ootmoedige denkwijze, van het nut, dat zij uit hare tegenspoeden wist te trekken en van de troostrijke hoop, welke zij ten opzigte van hare rust en gelukzaligheid hier namaals koesterde.
‘Gij, mijn vriend! die ons gekend hebt en weet hoe wij te zamen leefden, zult wel toestemmen, dat ik groote reden heb om over mijn lot te klagen. Ik weet, men heeft het met anderen gemeen eenen vriend te verliezen; doch weinige kunnen zich beroemen eene zaligheid gesmaakt te hebben, als die, welke ik met den mijnen

{==546==} {>>pagina-aanduiding<<}
genoot; even zoo hebben slechts weinigen zulk een groot onheil te betreuren. Eerst dàn beeft men voor een slag als deze niet meer met ijzing terug, wanneer men, door de vermogende hulp van den Heiligen Geest, de kracht Gods, die zich in 't hart openbaart, daarin ootmoedig laat werken.
Ik moet met vreugde deze wereld verlaten; die kommervolle wereld van onrust, waarin ik verder niets te doen heb, dan mijne ziel van de zonde los te scheuren en voor mijn eeuwig heil te zorgen; mijn alles overtreffende ramp met geduld en standvastigheid te dragen; mij boven den hoon en spot der menschen, en boven de hardheid van het lot te verheffen, en na de voleinding van mijn aardsche dagwerk de hemelsche volkomenheid te verbeiden, welke God mij te zijner tijd zal schenken, wanneer ik door Hem in zijne onuitputtelijke barmhartigheid waardig bevonden zal zijn, op dezelfde plaats der rust en des heils aan te komen, waarheen hij gegaan is, om wien ik treur.
Mijn levenstijd zal nu voor mij niet zoo ten einde loopen, als ik 't gewenscht zoude hebben. - Lang genoeg heb ik het geluk in volle mate genoten; ja, zóózeer, dat ik niet weet, hoe thans nog het leven te dragen! - Nu de geluksbron, die mij veertien jaren lang heeft gelaafd, is opgedroogd, laaft mij niets meer totdat ik tot die levensbron genaderd zal zijn, aan welke alle heil ontstroomt. Want ik houd nu niet meer het oog op het zigtbare, maar op het onzigtbare gevestigd en haak naar den dag, waarop alle onrust zich in volmaakte rust zal oplossen.
De ernstige gedachte aan eene andere wereld is niet alleen eene zeer goote, maar, naar mijn gering begrip, de eenige geruststelling onder de rampen, die ons hier beneden treffen kunnen. De verwachting dier heerlijkheid is toereikende om ons op den duisteren weg door dit leven op te beuren en te vervrolijken, en ofschoon ik slechts eene der geringste dienaressen van God den Heer ben, en niet in het geringste aan de voordeelen beantwoord heb, die Hij mij geschonken had, zoo heb ik toch mijnen Middelaar tot regter, en deze zal het zwakke begin niet versmaden, ofschoon het meer den rook dan de helder brandende vlam gelijkt. Hij zal ons geloof onderschragen, en ofschoon Hij ons verootmoedigt, zal Hij ons toch niet laten zinken, indien wij Hem onze zaak slechts aanbevelen. Zorgvuldig bedenk ik, hoe veel goeds ik genoten heb, en al zij dit ook verdwenen om nooit weder

{==547==} {>>pagina-aanduiding<<}
te keeren, zoo blijft mij toch eene aangename bezigheid over; te weten: mijne ziel op de gewenschte verandering voor te bereiden en tot den omgang met de engelen en met de zielen der gezaligde regtvaardigen geschikt te maken, onder welke, naar ik hoop, mijn geliefde gade zich mede bevindt. - Het is mijn herhaald gebed aan God, dat, indien ik een verstandigen grond tot deze hoop mag koesteren, deze aan mijne bedroefde ziel verkwikking moge toebrengen.
Na de geleden ramp zal het ligter vallen, mij aan de bedriegelijke vreugden dezer wereld te ontwennen; zoo lang ik mijnen vriend bezat, was ik te rijk aan geluk. Thans heb ik allen smaak voor de goederen der wereld verloren. Ik dank er Gode voor en smeek Hem, dat ik steeds meer mijne neigingen naar boven moge rigten en mijn hart wende naar de zalige voleinding in eene andere wereld; ook dat ik, bij de donkerste wegen der Voorzienigheid, niet moedeloos worde, maar steeds bedenke, dat mij, op den een of anderen dier wegen Gods, heerlijkheid, geregtigheid of almagt zal blijken, en dat Zijne barmhartigheid boven alles gaat. Insgelijks tracht ik alle ongeregelde denkbeelden te onderdrukken, die zoo ligt in een zwaarmoedigen geest oprijzen, en zeg met den man uit het Evangelie: “Ik geloof, o Heer! kom mijn ongeloof te hulpe!”
Het is de genade Gods, die mij aandrijft naar vertroostingen te haken, die de wereld niet geven kan. Welken troost deze kan geven, heb ik ervaren, en ik weet alzoo bij ondervinding, hoe onzeker en vergankelijk hij is. Onder Gods bijstand zal ik er nooit weder naar verlangen. Ik verwacht eenen dag van betere vreugde na zoo velen van kommer en verdriet, en moet ik nu al treurende deze vallei des doods doorwandelen, zoo vrees ik toch geen ongeluk, maar verootmoedig mij onder de magtige hand Gods, die mij in dagen van nood zal staande houden; Hij kent mijne zorgen en mijne zwakheid, aan Hem geef ik mij-zelven en de mijnen over. - De treurigste toestand van een opregt gemoed zal zich eens in rust oplossen. Dit is de beste troost, en een betere kan er voor ons niet zijn. Ja, zijne waarde vergroot zich nog, wanneer wij bedenken, dat wij in de woningen van onuitsprekelijke zaligheid niet alleen rusten, maar ook leven en werken zullen. Deze overtuiging laat niet toe, dat wij, onder eenige ramp, die ons treft, of waarvoor wij vreezen, ooit vertwijfelen.’
Het volgende schreef zij aan Lady essex: (⋆)

{==548==} {>>pagina-aanduiding<<}

‘Ik bid Gode, dat Hij eenmaal aan onze treurende harten vrede geve, en onze grootste hoop niet geheel te loor late gaan. Wij moeten den dag des troostes verbeiden, wanneer deze wereld met hare schijnbeelden zal zijn voorbijgegaan; deze wereld, die zoo trouweloos en onmeêdoogend jegens ons heeft gehandeld. Waarom dit zoo zijn moest is Gode alleen bekend. Alle gebeurtenissen toch moeten de bedoelingen Zijner Voorzienigheid bevorderen. Die bedoelingen zijn steeds goed en heerlijk en moeten ook goed zijn voor ons, en voor elk onzer in het bijzonder. Als zoodanig zullen wij eenmaal zelfs die erkennen, die ons het schrikkelijkst voorkwamen, bijaldien slechts 't geweten ons de getuigenis geeft, dat wij door ons lijden beter zijn geworden; 't welk toch menigmaal het geval is bij diegenen, die onregt moeten ondergaan. Wij hebben redenen om te gelooven, dat onze vrienden de rust gevonden hebben, naar welke wij thans nog reikhalzen; en is er wel een heerlijker troost, waarnaar wij hier zouden kunnen uitzien? Hoe moeijelijker ons pad zij geweest, des te liefelijker en bekoorlijker zal de groote verandering zijn, die ons hier namaals wacht.’
Zij overleefde Lord russel nog veertig jaren; maar bleef weduwe tot aan haren dood. Eerst in haar zeven-en-tachtigste jaar stierf zij. Uit de woorden, die zij kort vóór haar einde nog sprak, blijkt ten duidelijkste hare bestendige hoop en vertrouwen op Hem, die de steun van haar leven geweest was en haar in alle wederwaardigheden had bijgestaan. ‘God heeft me’ - dus sprak zij - ‘in den langen tijd mijns kommers, den bijstand van zijnen Heiligen Geest niet onthouden, maar mij in vele opzigten gesterkt, dat ik mij Zijner verheugen kan als mijn deel in eeuwigheid. Hij heeft, ter vergoeding van zoo veel lijden, mij de gewisse belofte van een ander leven gegeven, een leven, dat geen dood, geen smart, geene onrust meer zal kennen, maar oneindige vreugde voor het aangezigt van Hem, die ons geschapen heeft en ons lief zal hebben in eeuwigheid.’








{==549==} {>>pagina-aanduiding<<}

Mengelwerk.

Het geslacht Van Hoogstraten.

Medegedeeld door Dr. G.D.J. Schotel.

(Vervolg van bl. 400.)

Zijn vader zond hem naar de Erasmiaansche school, waar hij spoedig door vlugheid van bevatting en vaardigheid van geest, boven zijne medeleerlingen uitmuntte, en den grondslag legde tot die uitgebreide geleerdheid, waarin hij naderhand met den grootsten roem heeft uitgeblonken. Uren lang kon hij met zijn vriend petrus rabus, (67) in wiens boezem, gelijk in den zijnen, het gevoel voor waar en schoon warm en zuiver klopte, met het lezen van ovidius, virgilius en horatius, zijn lievelingsdichters, doorbrengen; en naauwelijks ontdekte francois zijn neiging tot en aanleg voor de poëzij, of hij leerde hem het werktuigelijke der kunst. Welhaast grepen david's zwakke vingeren naar de snaren, en werden zijne kinderlijke proeven den grijzen joachim oudaan en herman dullaert, den vriend van zijn oom samuël, die te gelijk met hem de school van rembrandt bezocht had, en voor een der uitstekendste dichters aan

{==550==} {>>pagina-aanduiding<<}
de Rotte gehouden werd, (68) medegedeeld. Van dezen oogenblik af schonken beide hunne genegenheid aan den knaap, en het was vooral oudaan, die zijn geheele ziel dermate met een brandende zucht voor de poëzij vervulde, dat hij al zijn' ledigen tijd aan de beoefening van dezelve wijdde. (69) Bij hem ontmoette hij den jongen frans de haes, (70) later gehuwd met de dochter van geeraert brandt, die in de uren, hem van zijn beroep overblijvende (hij was een aanzienlijk koopman), de dichtkunst, schoon minder gelukkig dan zijn schoonvader, beoefende. Beide jongelingen hechtten zich naauw aan elkander. Hoogstraten noemde hem ‘het vermaeck zyner jeugt.’ - Eens was de eerstgemelde bij zijn grijzen vriend oudaen, toen deze de afgedrukte bladen van den Ystroom van den vier-en-twintig-jarigen antonides van der goes ontving. De oude man was ‘opgetrokken door verwondering’ en haastte zich dien schat aan zijne vrienden dullaert en françois van hoogstraten mede te
deelen. De laatste stortte zijne gewaarwordingen bij het lezen in een gedicht aan oudaan uit. Ook het genot dat david smaakte, was onuitsprekelijk. Jaren daarna herinnerde hij zich die oogenblikken als de genoegelijkste zijns levens. (71) Oudaan gaf aan de dringende bede van zijn jeugdigen vriend gehoor en bragt hem en rabus in kennis met antonides, die de dichtproeven van beide zóó uitnemend achtte, dat hij de uitgaaf er van niet ontraadde; maar er zelfs deze regels vóór plaatste:

‘De teedre jeugt slaet nu aen mannenwerk de hant, 
En 't heeft zyn voeglijkheit en staet op zyne beenen. 
Schenkt dan de Hemel nu dus vroeger het verstant, 

{==551==} {>>pagina-aanduiding<<}

Of is Parnas misschien zoo steil niet als wy meenen? 
Gelooft dat vry, maar hout van klimmen nimmer op, 
Al schynt de toegang licht, de steilte is by den top.’ (72) 

Wij deelden in de verrukking van antonides bij het doorbladeren dezer Rymoefeningen (73) (dus is de titel van het boeksken). Hoe mannelijk en krachtig bezingt hoogstraten de Uitvaart van de ruiter:

‘Al d' aerde weent op dezen droeven dag! 
Geheel Europe, aen 't schudden, voelt dien slag, 
Die 't hart benaeut van allerhande volken. 
Het naer gekerm verheft zich aen de wolken, 
Betogen met een roukleed overal. 
De vyand zelf beschreit dien zwaren val, 
En eerst het lyk, terwyl het door de baren 
Naer 't vaderlant voorby zyn kust komt varen.’ (74) 

Ook de volgende regels ter gedachtenis van dezen held, werden te regt voor meesterlijk geacht:

‘Ruiter! die, op 't waterpaerd 
Door de baren heengedragen, 
Noit ontzaegt een tocht te wagen, 
Onvermoeit en onvervaert; 
Schoon de Dood u heeft gegrepen 
In het gloejen van dat vier, 
Om uw blinkenden laurier 
In haer woede meê te slepen; 
Schoon de Nyd op uwèn naem 
Zig te barsten schynt te bassen; 
Gy, haer roede lang ontwassen, 
Groeit en bloeit door uwe faem. 
Zelf de vyand, op het hooren 
Van uw dappre heldendaên, 
Durf geen waterstuk bestaen, 
Of ge eens mooglyk wierd herboren, 
Om zyn trots en hoovaerdy 
Te bespringen en te zwepen, 
Daer hy, dapper aengegrepen, 
Zwelt van dolle razerny. 

{==552==} {>>pagina-aanduiding<<}

Brult de weêrklank van uw daden, 
Dappre ruiter! dus op zee, 
In den kryg, en in den vreê, 
Wat zoud gy, met winst beladen, 
Waertge in 't leven, met uw hand, 
Niet verrichten voor het land!’ (75) 

Zoo lang antonides leefde, bleef hij de vriend der beide jongelingen, en wat hij inzonderheid voor hoogstraten was, heeft deze in zijn lied ter gedachtenis van dien ontslapen arts en fenix der Nederduitsche dichtkunst en vooral in zijn Herderszang: Dametas, (76) medegedeeld:

‘Wat las ik vruchten op, my door uw hant gewezen! 
Wat voorbeeld bleef by u verborgen voor myn oog! 
Hoe voerde gy myn zin en geest op naer omhoog! 
Hoe wist gy 't edel vier in myne borst t' ontvonken!’..... 

Nog vóór zijn eerstelingen ter perse gingen, was hoogstraten naar Leyden vertrokken, om zich, onder lucas schacht, (77) arnoldus seyen en carolus drelingcourt op de geneeskunde toe te leggen; doch daarbij vergat hij de Ouden niet, in wier onnavolgbre werken hij steeds den toetssteen van waarheid en schoonheid vond, en hoorde hij de lessen van jacobus gronovius, wien hij later zijn Ode de motibus Europaeis et expeditione Britannica (78) toewijdde. Hier oefende hij zich ook dagelijks in de Nederduitsche poëzij, vervaardigde zijn Jaergetyde der verlossing van Leyden, waarin coupletten voorkomen, die vondel en antonides geen onëer zouden aandoen (79) en hief hij lofliederen aan bij gelegenheid, dat zijn jeugdige akademiemakkers met den doctoralen mantel werden omhangen. (80) Hij zelf werd door antonides met

{==553==} {>>pagina-aanduiding<<}
een zang begroet, toen hij openlijk tot doctor in de geneeskunst was bevorderd:

‘De Maes’ (dus eindigde dezelve) ‘verwacht in zulk een schyn, 
Ten troost van kranken, die verlangen, 
Zyn voedsterling weer van den Ryn 
In zyn geboortestad te ontfangen. 
Daer zy voortaen uw Hippokreen! 
Daer doe d'Ervarenheid u wezen 
Een hippocraet en een galeen! 
Zoo worde uw artzeny geprezen!’ (81) 

Doch de Maas verwachtte hem te vergeefs! Daar zijn vader, na den dood van zijn oom samuël, zich te Dordrecht gevestigd had, besloot ook hij zich aan de Merwe neder te zetten, in hope door invloed zijner verwanten en vooral van sasbout souburgh (82) een goede praktijk te erlangen, en de zorgen voor kranken en lijdenden met joh. becius, arnold duircant, cornelis van den anckeren, alexander van der hooght, willem van thuynen en anderen te deelen. Doch hoe werd hij te leur gesteld!
Noch voorspraak, noch verdiensten mogten hem baten! Zelfs verhelderden zijne overzetting van ketelaers geschrift over de sprouw (83) en zijn eigen werkje: De hodiernae medicinae statu (Dordr. 1603) zijne vooruitzigten niet. Toch ging hij moedig voort met zich in zijn vak te bekwamen, trad met beroemde geneesheeren in briefwisseling, vervaardigde zijne uitmuntende Schets der

{==554==} {>>pagina-aanduiding<<}
Geneeskonst, die hij Dr. van mosch (84) en zijn Schets der geleerdheid en wetenschappen, die hij Dr. van zanten (85) opdroeg, legde zich op de natuurlijke historie toe; (86) in één woord, leefde voor de kunst en bewoog zich in den kring harer beoefenaars en vereerders. Het ligt buiten ons plan en is boven onze krachten hoogstraten als geneesheer te schetsen. Eenigen hebben zijne verdiensten als zoodanig erkend; anderen geloochend.
Zeker is het, dat hij nimmer zich geheel aan de beoefening van dit vak onttrokken en ten minste broekhuizen als geneesheer behandeld heeft. (87)
Aan de beoefening der geneeskunde paarde hij te Dordrecht die der oude talen, welke aldaar voortreffelijk door neuspitzer, johan metzlerus en abraham valentyn onderwezen werden. Op het voetspoor van den laatsten en van zijn vader, begon hij vroegere en latere classieke schriften over te zetten, als: de Annotatio in N.T. van grotius, (88) de Vitae excell. imperat. van cornelius nepos, (89) den Pinax van cebes, den Thebaan, (90) de Fabulae van phaedrus (91) en faernus (92), de verhandelingen van frederik adolf lampe over het zaligmakend

{==555==} {>>pagina-aanduiding<<}
geloof en anderen. (93). De meesten derzelve zijn meermalen herdrukt, munten verre boven die van zijn vader en van hilarides (94) en andere overzettingen uit; ja, werden niet voor den aanvang dezer eeuw door andere overtroffen. Hij was goed in den geest zijner schrijvers gedrongen, en gaf hen of in vloeijend rijm (b.v. cebes, phaedrus, faërnus) òf ten minste in minder Latijnsch-Hollandsch proza (b.v. de Levens van
nepos) dan zijn voorgangers weder.
Een goed deel zijner Nederduitsche gedichten zijn ook van dit tijdvak. Nog was aan de Merwe de lust voor de vaderlandsche poëzij niet uitgebluscht, schoon de verbeelding reeds in de kluisters der dichtgenootschappen begon te rusten en hunne wetten meer dan gevoel en smaak werden gevolgd. De tijd der balladen, sonnetten en madrigalen was voorbij, en de dageraad der bruilofts-, lijk- en lof-, klink- en hekeldichten aangebroken. De Dortsche regeringsleden hadden de lier, zoo kunstig door hunne vaderen bespeeld, ter zijde gelegd en lieten zich als Maecenaten door de jeugdige zonen van apollo vergoden. Ook hoogstraten bragt den tijdgeest zijn offers, en geen burgemeesterlijk lijk werd in de patricische grafkapel bijgezet, geen heerenzoon geboren, geen reeks van titels en waardigheid met nog één vermeerderd, of hij zwaaide mede het wierookvat. Een menigte in folio of in plano met gouden randen of zwarte zoomen gedrukte gedichten, kunnen daar

{==556==} {>>pagina-aanduiding<<}
nog van ten bewijze strekken. Uitstekende zangers waren er op dat pas te Dordrecht niet. Eerst later leerde hij daar johannis van braam (95) en samuël everwijn (96) heer van Brandwyk en Gybeland, jacob targier, bockhoven, pieter dögen, van bracht, greenwood en anderen kennen. Ook leefden er thans geen Latijnsche dichters van eenigen naam aan de Merwe. De scholen van neuspitser bragten slechts geleerden voort; eerst later schenen, onder senalbrug, de opvolger van francius te Amsterdam, en van samuël munkerus, de tijden der rutgersiussen en naeranussen met van den broecke, van der burch, duircant, van steenbergen wederom aan te zullen breken. Er was niemand te Dordrecht wien hoogstraten zijn elegiën en oden mede kon deelen. Menig uitstekend gedicht dagteekent echter van dien tijd, en wij achten de lof, door
everwijn, bockhoven, de haes, maar vooral door francius en broekhuizen er aan gegeven, niet overdreven. (97)
Eindelijk brak toch het tijdstip aan, dat hoogstraten zijn verlangen vervuld zag. Curatoren der Latijnsche school te Amsterdam benoemden hem tot praeceptor aan de vijfde, twee jaren later aan de derde school, eindelijk tot prorector, een waardigheid, die hij tot zijn dood bekleedde. Zij verhoogden door deze aanstelling in geen geringe mate den luister van het gymnasium; want toen werd hoogstraten reeds voor een der geleerdste mannen en voortreffelijkste dichters van Nederland gehouden, die door menig geschrift getoond had, hoe het onderwijs hem ter harte ging, en hoe groot zijne geschiktheid was, om zijne kundigheden aan anderen mede te deelen. Veel heeft hij sedert tot verbetering van het onderwijs ge-
{==557==} {>>pagina-aanduiding<<}
daan, dat vóór hem in een treurigen toestand was; ja, het getuigenis van een zijner tijdgenooten is gewis niet overdreven, ‘dat met hem als een nieuw tijdvak voor hetzelve aanbrak.’ Hij bezorgde niet slechts goede schooluitgaven van sommige Classici (als van nepos, (98) phaedrus, (99) terentius (100)), die welhaast die van schrevelius, minellius, farnabius vervingen; maar bewerkte ook het juist niet met zeer veel oordeel door samuël hannot, advocaat te Rotterdam, zamengestelde Nieuw Woordenboek der Nederd. en Lat. taal, (101) zoo goed zulks geschieden kon voor de scholen; een woordenboek, dat sedert 1704 den Biglotton van binnart van dezelve verbande en tot den aanvang dezer eeuw in gebruik bleef. Hij was niet stuursch en norsch, gelijk zoo vele paedagogen van dien tijd, die meenden, dat ernst en stroefheid onafscheidelijk van hun ambt waren,

‘die door zaemgetrokken bogen, 
en door blixemende oogen, 
en door barschheid van gelaat, 
't jeugdig kwelen, 
't lustig spelen, 
banden van de school en straat.’ 

Door zijne zachtzinnigheid en gematigdheid trok hij de harten zijner leerlingen tot zich. ‘Hij was de oudste discipel onder de discipelen, die hij op den weg naar ‘beschaafde wetenschappen stierde en steunde.’ Van hier dat allen hem zoo lief hadden en zijn vrienden ble-
{==558==} {>>pagina-aanduiding<<}
ven, ook toen zij de school verlaten hadden en tot hooge waardigheden in Kerk en Staat verheven waren, gelijk een joan de witt, hermannus henricus van de poll, caspar commelin, theodoor hogenberg, hubert van der hoop en vele anderen. Ontdekte hij bij hen smaak voor de poëzij, dan vormde hij een jac. phil. en petr. d'orville, vlaming, graefland, sibersma, in wier liederen de geest van hunnen leermeester is afgedrukt. (102)
Maar niet slechts poogde hij de lust voor de beoefening der Latijnsche dichtkunst bij zijn jeugdige vrienden en leerlingen te ontvonken en aan te kweeken, maar hij omringde zich door een school van jonge lieden, ‘by wie hy eenige zaden van bequaemheid tot de vaderlandsche poëzy bespeurde,’ leerde hen vondel, hooft, de decker, antonides kennen, gaf hen onderrigt in de rederijkkunst, de fabelleer., de romeinsche oudheden en schreef handboeken, die de goedkeuring van bevoegden wegdroegen en nog tegenwoordig niet van alle waarde ontbloot zijn. (103)
Nergens stond de philologie, in de XVIIde en XVIIIde eeuw, op zulk een hoogte als in Nederland. De namen harer beoefenaars waren wereldvermaard, hunne werken

{==559==} {>>pagina-aanduiding<<}
in veler handen, en de beroemdste hoogescholen boden sommigen hunne leerstoelen aan. In het laatst der XVIIde en begin der XVIIIde eeuw leefden, om slechts enkele te noemen, de gronoviussen, burmannen, tiberius hemsterhuis, corn. van arckel, frans van hessel en janus broukhusius. De laatste, een man van ware geleerdheid, smaak en oordeel, handhaafde waardiglijk den roem door rutgers, grotius, en de heinsiussen verworven. Zijn aanteekeningen op tibullus en propertius achtte men meesterstukken van philologie en critiek. Welk deel hoogstraten niet alleen aan de uitgaaf, maar ook aan de bewerking dezer Schrijvers had, kunnen zijn brieven aan verschillende geleerden getuigen. Kwam zijne belezenheid en opmerkzaamheid broekhuizen te stade; met broekhuizen's fijn vernuft en schrander oordeel deed hoogstraten winst voor zijnen phaedrus. (104) Tijdgenoot en nakomelingschap hebben die uitgaaf van dezen dichter geprezen. De tekst is zuiver, de uitvoering keurig, de aanteekeningen dragen blijken van diepe, grondige taalkunde en buitengewone scherpzinnigheid. ‘Hij was tot het merg van de Ouden doorgedrongen.’ Bayle (105) prees dit
werk in zijn brieven aan marais en minutoli; petrus burman, in de voorrede zijner uitgaaf van dien dichter; (106) van hessel, van arckel, francius, broekhuizen in hunne gedichten. Ook had het hooge waarde in de oogen van fabricius (107) en weytingh. (108) Engeland en Zwitserland werd het nagedrukt en de aanteekeningen onder den tekst van latere uitgaven gevoegd. (109) Zoo commentariëerde hij ook, in

{==560==} {>>pagina-aanduiding<<}
den geest van broekhuizen, op wiens aanteekeningen hij hoogen prijs stelde, (110) ovidius, virgilius, horatius, catullus, propertius, martialis, lucanus, seneca en statius, ook enkele prozaschrijvers, als: cicero, suetonius, valerius maximus, en van de Grieken aristophanes. (111) Zijne uitleggingen der oude dichters moeten uitstekend zijn geweest, waartoe een kostbare verzameling van de beste uitgaven der klassieke schrijvers en vele handschriften uit de bibliotheek van nicolaas heinsius en later van broekhuizen, maar vooral zijn eigen grammaticale en historiëele kennis en dichterlijk gevoel, hem ten dienste stonden. Ja, hoogstraten was dichter; dit heeft niemand betwijfeld, die eenigen smaak voor de classische poëzij bezat, en wij behoeven ons niet op de getuigenis van moonen, vlaming, francius, d'orville, broekhuizen te beroepen, maar kunnen die van hoeufft en peerlkamp (112) in het midden brengen. Broekhuizen stelde zijn smaak en oordeel op zulk een prijs, dat hij hem een nieuwe uitgaaf zijner Lat. gedichten toevertrouwde. (113) Slechts ééne uitgaaf, schoon prachtiger dan die der burmannen, mogten deze ten deele vallen, terwijl hoogstraten's eigene er verscheidene

{==561==} {>>pagina-aanduiding<<}
erlangden. (114) Vele dezer laatste zijn te Amsterdam vervaardigd en van gemengden inhoud; dragen hier onmiskenbare sporen van genie, dáár van slaafsche navolging; zijn niet hoogdravend, maar soms ook te eenvoudig; zuiver en vloeijend van taal, nu en dan echter door woordspelingen ontsierd. Uit een brief aan frans van hessel blijkt, dat hij ook lotichius (115) dacht in het licht te geven, dat echter eerst vijftig jaren later, (1754) door den geleerden petrus burmannus secundus geschiedde.
In den aanvang van zijn verblijf te Amsterdam, wijdde hoogstraten nog menig uur aan de Nederlandsche poëzij en bood in 1697 zijn landgenooten een tweeden dichtbundel, (116) met lofdichten van kataryne lescailje, broekhuizen, moonen, vollenhoven, brandt, targier, pluimer, antonides en bogaert aan.
Hij is van gemengden inhoud: ‘Zijn zegezangen’ (zoo werd dezelve in de Boekzaal van Europa beoordeeld, (117)) ‘strekken ten puikstaal, hoe stijf hij de snaren weet te spannen als 't pas geeft. Zijn Bruiloftsdigten telen in de ziel zoo veel vreugde als zijne lijkzangen treurigheid. Zijn Lof- en Mengeldichten vallen zoo veel te bevalliger als men in yder derzelver verschot van fraaije gedachten, naar eisch der onderwerpen ziet uitmunten. Gij ziet hier een poëet, een regtschapen poëet, die op den voortgang en in 't voetspoor van hooft, vondel en den Ystroom dichter ten zangberg heeft leeren stijgen, die van aeloude Grieksche en Roomsche lessen wel onderleid, een menigte klimmers achter zich heeft gelaten.’ Wij mogen het echter niet ontveinzen, dat op de lofspraken zijner tijdge-
{==562==} {>>pagina-aanduiding<<}
nooten aan dezen bundel gegeven, veel valt af te dingen. Hoogstraten was geen dichter van den eersten rang. Doorgaans (er zijn gelukkige uitzonderingen) missen zijne verzen die geestverheffing, welke de zangen zijner groote modellen kenmerkt; doch zijn geleerdheid en goeden smaak vergoeden dit gemis, en volkomen wáár is de getuigenis van vollenhoven (118)

‘By hem is zuiverheit te vinden 
‘Van Neêrlants sprake en letterschat, 
‘Te schendig door veel dichtgezinden 
‘Verzuimt, bedorven en bekladt. 
‘Zyn dichtbladt riekt van edle reuken 
‘Als minst verheven door het rym, 
‘Van vonden en beknopte spreuken 
‘Vol geurs, gezogen uit de tym 
‘Van Grieksche en van Romeinsche bladen, 
‘Die honigbyen nooit verzaden. 

In zijn latere gedichten missen wij dat bloemrijke en zwierige, dat schitterende en krachtige, dat men in de zangen zijner jeugd opmerkt. Zij dragen de wrongen der boeijen onzer dichtgenootschappen, die toen in volle fleur waren. In zijn mannelijken leeftijd gaf hij de Latijnsche poëzij verre de voorkeur, en zeldzamer en zeldzamer, ontving men Nederduitsche gedichten van zijn hand, ten minste hij verrijkte onze letterkunde döor geen derden bundel meer, doch wel dankt zij hem nieuwe verbeterde uitgaven van de gedichten van dullaert, antonides, broekhuizen, pels en vondel. (119) Met dezen laatsten

{==563==} {>>pagina-aanduiding<<}
dweepte hij volgens huydecoper, zoo, dat hij zelfs zijn mistastingen navolgde of trachtte te verdedigen (120)
Hij was de vriend en vraagbaak der meeste dichters van zijn tijd. Rotgans en bake getuigden zulks uitdrukkelijk. Met beide ging hij, gelijk ook met brandt, pluimer, angelkot, halma, vollenhoven, volgens zijn eigen schrijven, vriendschappelijk om. Er kwamen dan ook weinig dichtbundels in het licht, waarin hoogstraten's naam niet met eere genoemd wordt. Zulks deden ook nyloë, verwer, moonen en andere beoefenaren der vaderlandsche taal en letterkunde. Zij erkenden allen zijn meerderheid in deze vakken, oordeelden dat niemand zoo als hij de Ouden bestudeerd had, zóó in hun geest was gedrongen, en raadpleegden hem niet slechts over letterkundige punten, maar vertrouwden de uitgave hunner werken aan hem toe. (121) Vooral trokken de geslachten der zelfstandige naamwoorden zijne aandacht. Voor hem lag het stelsel der bepaling van dezelve geheel in het duister. Spieghel, marnix, hooft, vondel, de decker en anderen, hadden het onderscheid der geslachten zoo goed waargenomen als zij konden, volgens vaste regelen, welke zij

{==564==} {>>pagina-aanduiding<<}
zich zelve daartoe gevormd hadden uit de schriften der Ouden. Doch na en reeds in hunnen tijd was men te dezen aanzien met groote onachtzaamheid te werk gegaan. Geen schrift, na vondel's tijd, in de XVIIde eeuw uitgekomen, of het krielt van fouten tegen de geslachten. Hoogst noodig was het, dat er een lijst van zelfstandige n.w. werd gevormd, waarin elk met een opslag van het oog zien kon, van welk een geslacht elk derzelve ware, volgens het doorgaande gebruik niet alleen bij hooft en vondel, maar ook bij de Ouden, inzonderheid bij melis stoke, wiens Rijmkronijk nu eerst begon gelezen te worden door van hoogstraten en moonen. Een gesprek met francius, gaf den eerstgemelde aanleiding tot het schrijven zijner Aanmerkingen over de geslachten der zelfst. n.w. ten dienste der taallievenden, tot een proeve opgesteld. (Amst. bij fr. halma, 1708). In 1710 verscheen een tweede uitgaaf van dezelve ‘verrijkt met een menigte woorden uit vondel, hooft en andere schrijvers, hem door moonen, Mr. francoys van bockhoven, jan suderman en joan de haes toegeschikt;’ een uitgaaf, die in het volgende jaar (1711) onder een nagemaakt titelblad met een Aanhangsel van bijvoegselen en verbeteringen werd uitgegeven. In het jaar 1723 bragt hoogstraten een derden druk ter perse, en gaf zijn werk toen eerst den naam van Lyst der gebruikelykste Zelfstandige N.W. door hunne geslachten beteekent. Na den dood des schrijvers, in 1733, verscheen te Amsterdam, bij adriaan wor en de Erve g. onder de linden, een vierde druk met al de voorredenen der vroegere drukken, benevens
een brief van moonen aan hoogstraten en van anonymus batavus (a. verwer) betreffende zijne door hoogstraten uitgegeven Linguae Batavae idea, en ging vergezeld met een werkje, onder den naam van Bijvoegsels behoorende tot d.v.h. Lyst der gebruikel. Zelfst. n.w. enz., door gerardus outhof, in zijn leven predikant en rector te Kampen. In 1759 kwam het werk van hoogstraten op nieuw te voorschijn bij p. meijer te Amsterdam, met de bijvoegsels en verbeteren van outhof en aanteekeningen van adriaan kluit en in 1783 verscheen een zesde druk bij p. meijer en g. warnars, die de waarde

{==565==} {>>pagina-aanduiding<<}
van alle vroegere geheel verdonkerde, met een belangrijke voorrede van kluit, rakende de algemeene regelen der geslachten. (122)
Het werk van hoogstraten werd van deszelfs eerste verschijning af, door alle beoefenaars onzer moedertaal hoogelijk geprezen. Vollenhoven schreef aan hoogstraten ‘'t mag wel een nut en nodig werk heten, niet zonder loflijken arbeit, het vaderlant ten dienste in 't licht gebracht.’ Moonen achtte het ‘hoewel klein in zyn begryp, gelyk de diamanten ook voor de straatsteenen in grootte en zwaarte wyken, nochtans hoognoodigh voor ieder, die met zekerheit of zonder twijfelingen iet in het Nederduits wil schryven of spreken.’ In dien geest schreven ook verwer, mauricius, van belle, tuinman, zydelaer, ten kate, huydecoper, van hasselt.

‘O moedertael’ (klonk het lied van de haes) ‘o schoonste van de talen, 
‘Bekroon den helt, die zynen dierbren tyt, 
‘Die zyn vernuft en onvermoeide vlyt 
‘Besteedt om u in volle glans te zetten 
‘Met kransen, die geen eeu noch tyt besmetten. (123) 

Bilderdijk prees de aanteekeningen van kluit, herinnerde meermalen uitdrukkelijk, dat ze door zijne Geslachtlijst geenszins overtollig waren geworden. Voor den ‘Onnoozelen outhof’ daarentegen had hij zeer weinig achting en duizendmaal wenschte hij, dat hoogstraten nimmer zijn jammerlijke geslachtlijst uit de schriften van hooft en vondel, die hij niet verstond, opgezameld en in de wereld gezonden had. (124)

{==566==} {>>pagina-aanduiding<<}

Wij willen van hoogstraten's geschied-, letter- en oudheidkundige verdiensten, (125) waarvan zoo vele proeven voorhanden zijn, van zijn uitmuntende penningverzameling, (126) zijn smaak voor muzijk en schilderkunst, niet gewagen; geen proeven geven van zijn uitmuntenden prozastijl, aan zijne biographiën van dullaert, oudaen, antonides en broekhuizen ontleend; maar slechts nog een enkel woord nopens hem als mensch in het midden brengen. Mogen wij op de getuigenissen zijner tijdgenooten afgaan, dan was hij waarlijk groot, ‘daar een veelwetend verstand zich in dezelfde ziel met het beminnelijkste hart vereenigde,’ en zijne geleerdheid tot een nuttig, werkzaam en weldadig geschenk werd voor zijne medemenschen. Zijn vroom gemoed ontlastte zich vaak in Latijnsche en Nederduitsche hymnen, (127) en openbaarde zich in ootmoed en nederigheid voor God. Hij was zachtmoedig, liefderijk, gevoelig voor al wat schoon edel en aandoenlijk was, bedaard, kalm, weltevreden, trouw in de vriendschap. Hoe lief had hij broekhuizen! Niet alleen deelden zij elkander de schatten hunner kennis mede, raadpleegden zij elkander over duistere plaatsen in hunne geliefde schrijvers, onderhielden zij briefwisseling over onderwerpen van wetenschap en smaak, wekten zij elkander tot dichten en tot het uitgeven hunner geleerde werken op, (128) legden zij openlijk getuigenis af van hunne vriend-

{==567==} {>>pagina-aanduiding<<}
schap; maar zij deelden ook als broeders in elkanders lief en leed, verhoogden elkanders huiselijk geluk door vrolijke en feestelijke liederen, of troosten elkander wanneer de beker des lijdens hen in de hand werd gegeven. De bundels der beide vrienden geven daar de schitterendste bewijzen van. (129) Diep werd dan ook het hart van hoogstraten geschokt, toen die vriend aan hetzelve werd ontrukt. Hij gaf zijn smart in de roerendste elegiën lucht, (130) en steeds kwam hij met hesselius en joan de witt, op den jaardag van broekhuizen's dood bijeen, om dien met elkander te vieren. (131) Even lief had hij den geleerden petrus francius, (132) niet minder bittere tranen stortte hij toen deze hem ontviel. (133) Hoe innig hij aan joan de haes, samuel everwijn, francois van bockhoven, jacob van zanten, hendrik wetsteyn en vele anderen gehecht was, kunnen hunne en zijne dichtbundels getuigen. De uitstekendste geleerden, joan george graevius, hend. reland, joh. en casper brandt, vollenhoven, van arckel, gerard papenbroek, petrus en franciscus burman, jan frederik cramer, joachim targier, hieronymus van alphen hielden briefwisseling met hem; (134) de meest gevierde

{==568==} {>>pagina-aanduiding<<}
schrijvers stelden er hoogen prijs op, dat zijn naam voor hunne werken, gelezen werd. Met de Amsterdamsche geleerden ging hij broederlijk om. Hij was de ziel en de vreugd hunner bijeenkomsten. Voor vader hoogstraten stond de eerste plaats open. In één woord hij was

...... in d'Amstelstad, 
Een parel aan haar Keizerskroon geschat. (135) 

Omstreeks 1722 overviel hem eene hevige krankheid, waaruit hij eene hardhoorendheid behield, die hem in het volbrengen van een groot gedeelte van zijn beroep verhinderde, en noodzaakte zijn rust te vragen, die hem Curatoren, met behoud van zijn vol tractement (f 1200), gaven. (136) Hij mogt ze niet lang genieten. In Nov. 1724, van een zijner vrienden, bij een dikken en zwaren mist, naar zijn woning terugkeerende, viel hij in de Geldersche kaai bij de Nieuwe gracht in het water. (137) Wel werd hij toen gered, doch acht dagen later (13 Nov.) overleed hij aan een longontsteking, ten gevolge van het ingedrongen van zoute water, in den ouderdom van zes en zestig jaren en acht maanden.
Zijn val en daarop gevolgd overlijden, veroorzaakten

{==569==} {>>pagina-aanduiding<<}
verslagenheid onder de geleerden en dichters, die het niet aan lijkdichten lieten ontbreken. Onder dezelve verdienen die van r. van leuven, (138) en poot, (139) maar vooral de schoone elegie van d'orville (140) onze opmerking. Geestig zijn deze beide regels van bernardus moneta ad jac. phil. et petr. dorvillios, de Epicedio in dav. hoogstratanum.

‘D'orvilii fratres, ne exstinctum credite Vatem: 
Vestro immortalis carmine semper erit.’ (141) 

Ter zijner eere werd een penningplaat gemaakt met zijne afbeelding en het jaar en den dag van zijn geboorte en sterven. (142) Reeds gedurende zijn verblijf te Dordrecht, was hij in het huwelijk getreden met maria, dochter van mattheus van nispen, landmeter en boekverkooper aldaar, een man van veel kennis, wiens uitgegeven schriften lang in gebruik waren; bloedverwante van abel, adriaan en karel van nispen, dichters uit de oude Dordsche school, wier verzen men schier voor elk dichtbundeltje van dien tijd ontmoet; (143) zelve geen onbevallige dichteres (144) en onder de begaafde vrouwen van haar tijd gerekend. Uit dit huwelijk werden acht kinderen (145) geboren,

{==570==} {>>pagina-aanduiding<<}
waarvan slechts francois eenigen naam als portretschilder verwierf. (146)

(Het vervolg hierna.)





{==571==} {>>pagina-aanduiding<<}

Algiersche wraak.

Gedurende een wapenstilstand tusschen de Franschen en de Algerijnen zag men eene Arabische legerplaats opgeslagen aan de oevers van den Isser. Eene tent stond afgezonderd van de overigen op de helling eens heuvels, aan welks voet een smalle beek vloeide. In die tent zaten drie Arabieren; de oudste, ofschoon reeds bejaard was een dier mannen, welke, door de natuur bevoorregt, bevrijd schijnen van de zwakheden des ouderdoms. Hij heette brahim-ber-zaragout, en werd door zijne stamgenooten evenzeer geacht om zijne dapperheid in den krijg als om zijne wijsheid in den raad. De eene der twee jonge lieden, almede in de tent gezeten, was kaddour, een veel vermogend lid van de stam van geafera, de andere hassan, een bloedverwant van brahim, had reeds in strijd bij strijd, bewijzen van onverzaagdheid gegeven.
Rondom een bekken met vuur gezeten, bewaarden deze drie Arabieren een diep stilzwijgen. De beide jonge lieden wierpen van tijd tot tijd een heimelijken blik naar een hoek der tent, waar, in de reeds verminderende schemering halfverborgen, een voorwerp lag, dat beiden hoogst belangrijk scheen. - Inderdaad, de tent bevatte een vierde wezen. Op een leeuwenhuid zat, in treurende houding, baïa, de dochter van brahim; de bevallige kringen der blaauwe rook van den narguilé, die hare bekoorlijke lippen ontsnapten, naöogende. Men behoefde niet te vragen of zij zich heden meer dan gewoonlijk had opgesierd. Een halsband van koralen, afgewisseld met sequinen, hing op haar boezem af, breede gouden ringen versierden haar handgewrichten en enkels, een ruim kleed van Cachemire aan den hals open en om de lendenen door een zijden gordel gesloten, omgaf haren leest; terwijl een met goud bestikte haïk het hoofd zoo bedekte, dat het fraaije koolzwarte haar in rijke vlechten over hare schouders viel. Haar wenkbraauwen en nagels waren pas met henna geverwd, en de kleine ster op haar

{==572==} {>>pagina-aanduiding<<}
voorhoofd geprikt, was versch gekleurd met het sap van den echnan.
Ook baïa sloeg een belangverradend oog op de gasten, door den gloed des vuurs, in het bekken brandende, verlicht. Het voorkomen van de geheele groep, teekende, bij het voordurend zwijgen, diepe zorg. De reden daarvan was, dat hassan en kaddour, beide naar baïa's hand stonden, en nu bij brahim waren gekomen, om zijn beslissing en die der maagd, wegens hunne wenschen te hooren. Een onderwerp, hun allen zoo zeer ter harte gaande, werd natuurlijk, niet dan schroomvallig aangeroerd; doch het zwijgen de ziels-onrust slechts vermeerderende, besloot brahim ten laatste, die te eindigen. Hij wierp in eene vaas met heet water, eenige zeer fijn gemalen koffij, goot dien lievelingsdrank der Oosterlingen er uit en bood ze zijnen gasten aan. Ook plaatste hij tabak voor hen, waarmede zij de koppen hunner pijpen vulden. Na deze voorbereidselen brak hij de pijnigende stilte af, zeggende: baïa! zing mij het lied, dat mij verkwikte, toen ik op mijn mat gelegen, aan de wonden leed, mij door de ongeloovigen toegebragt.
Ik zal gehoorzamen, sprak de maagd, en nam dadelijk van de zijde der tent een glazen muzijkïnstrument, van vorm als eene flesch, over welks bodem een stuk ezelsvel was gespannen. Op deze soort van trommel, dabourka genaamd, speelde zij met hare vingertoppen eenige maten, en deed toen het begeerde gezang hooren.
Toen het lied geëindigd was en de lieflijke naklank der stem wegstierf, vernamen de aanwezigen van verre een vreeslijk geluid. Hassan, tot nu toe van verrukking roerloos, strekte zijnen arm uit, als beval hij stilte. Elk zijner zintuigen scheen gespannen om te ontdekken, of zijn gehoor hem niet had misleid. Kaddour en de oude hielden hunnen adem in, en baïa zocht, bleek en bevend, een schuilplaats onder haars vaders durnous. Hassan, nog twijfelende, luisterde met het oor tegen den grond. Hij had zich niet vergist, het verwijderde brullen verzekerde hem, dat de vreesselijke leeuw van den berg

{==573==} {>>pagina-aanduiding<<}
Karkar de tent naderde; en, indien er nog twijfel aan het aanstaande gevaar had kunnen overblijven, zou die verdreven zijn door het instinkt der paarden, vastgemaakt in den omtrek der tent, tot stalling afgezonderd. Bij het bevende licht der lamp die hen bescheen, zag men hen staan met uitgestrekte halsen, gespitste ooren, opgehevene staarten, verwijdde neusgaten en opgesperde oogen, als of zij te vergeefs een naderenden vijand trachtten te onderkennen. Het snuiven dezer edele dieren, werd al spoedig gevolgd door de droevige kreten der kemels en het klagend geblaat der schapen, die aanrenden als of zij bij de menschen een toevlugt zochten. 't Was nu zeker: de groote leeuw van 't gebergte, wiens hol tot nog toe voor geenen mensch was bereikbaar geweest, had dezen nacht uitgekozen om de legerplaats te overvallen. Eenmaal het gevaar kennende, bereidden hassan en kaddour zich voor om het te braveren; maar zoo was het niet met den grijsaard. Op een afstand van de tenten zijns stams, als een voorpost geplaatst, dacht hij alleen aan zijne dochter, die, bevende als een riethalm, haar sidderende hand in de zijne hield. Zijn eenige hoop was de onverschrokkenheid zijner gasten.
Hassan nam het lange geweer van brahim van den post die het kemelharen kleed der tent ondersteunde, onderzocht het slot en deed versch buskruid op de pan. Kaddour greep zijne pistolen, en zijn yathagan (dolk) trekkende, stak hij dien voor zich in den grond, om hem te sneller te kunnen vatten. Brahim zag deze toebereidselen met angstvolle blikken aan. Eensklaps scheen hij door een denkbeeld bezield; hij klemde zijne lievelinge in den arm, blikte ernstig de beide jonge lieden aan en sprak in vervoering: ‘Roem zij den Propheet! Hoort mij! Gij beide bemint baïa. Het gevaar is nabij! Bewijst de sterkte van uwen moed. Hij die mij de huid des leeuws zal brengen, wordt beloond door het bezit van baïa.’ Op 't hooren dezer woorden, sloeg de maagd 't oog ten hemel, op en wierp toen een' blik op hassan, die van hem de victorie vroeg. Kaddour, die 't zag, rilde en sloeg de hand aan zijn pistool.

{==574==} {>>pagina-aanduiding<<}

Brahim, liet het meisje los en baïa, ging op zijne begeerte, naar het binnenste der tent terug, en, naauwelijks had zij zich verwijderd of de kudde ving aan te blaten, op de bijzondere wijze, welke het instinkt dezen dieren bij de nadering van een verscheurenden vijand ingeeft. Te midden van die kreeten werd er een gehoord, die luider, dieper en ijselijker klonk. Hassan rigtte 't geweer en kaddour de pistolen naar de opening der tent, en brahim scheen de schuilplaats van baïa te willen beschermen. Pas had men zich dus vaardig gemaakt, of een schor gebrul kondigde aan, dat het woedende dier brahims woning werkelijk tot zijn prooi had gekozen. Misschien misleid door de nachtelijke duisternis en de zwarte kleur der wanden, sprong de leeuw er op als op een vast ligchaam; doch de kracht-van zijn nederkomen verbrak de steunsels, en het dier, verschrikt dat zijne voeten geen grond vonden, slaakte een ontzettenden kreet. Niets scheidde hem nu van de Arabieren, dan het kemelsharen kleed, dat hij met zijne klaauwen poogde vaneen te reiten. Hassan echter zijne koelbloedigheid behoudende, trok zijn yathagan en sloop naar de plaats waar de leeuw bezig was zich eene opening te maken. Op goed geluk eenige stooten doende, bemerkte hij den vijand te hebben gewond; doch de leeuw daardoor te verwoeder, verdubbelde zijne inspanning, verscheurde het tentkleed en niets scheen nu de aangevallenen te kunnen redden. Dan een tweede ongeluk kwam dezen in dit noodlottig oogenblik te stade. Het vuur van het bekken, op den grond geworpen, stak het haren deksel in brand; zoo ontstond er een vuurvlam, die den leeuw verschrikte en deed deinzen. Hij strekte zich neder, en als of hij wist dat zijn prooi hem weldra in de klaauwen zou moeten vallen, scheen hij geduldig naar het uitdoven des vuurs te
willen wachten. Van dit oogenblik maakte hassan gebruik, om de in zwijm liggende baïa van onder het gevallen doek te redden en achter den gloed in veiligheid te brengen. Ook brahim vlugte daarheen; doch er was nog een derde uit de vlammen te redden: kaddour was in doodsgevaar. Een oogenblik rees er in hassans

{==575==} {>>pagina-aanduiding<<}
borst, een hevige strijd tusschen minnenijd en menschelijkheid. Hij kon zich nu, louter door niets te doen, van een mededinger bevrijden, maar dien arm was noodig tot hulp, ter redding van baïa. De liefde overwon de haat en - kaddour was gered!
Gedurende al dien tijd zagen zij den leeuw op korten afstand zijn gewonden klaauw likkende; met het bloedgierig oog op hen gerigt. Hoe hem bestreden? De vuurwapenen waren onder de brandende overblijfselen der tent gebleven, en weldra verkondigden vier losbrandingen dat zij onbruikbaar zouden zijn; zelfs al konden ze nog bereikt worden. Intusschen begon het vuur te verminderen. Zou het nog duren tot er hulp kwam, of zouden zij hun leven slechts met hunne yathagans moeten verdedigen? Dan plotseling ontwaakte weder de hoop in de zielen der bedreigden. Een verward gerucht van menschenstemmen naderde. Gewekt door het brullen van den leeuw, het losbranden der geweren en den brand, kwamen verscheidene Arabieren uit het kamp, den krijgskreet aanheffende; aldus werd de oplettendheid des vijands verdeeld. Hij hief 't hoofd op en wendde zijne schitterende blikken naar den naderenden troep; die een aantal schoten op hem rigtte. Het dier sprong op, geesselde woedend zijne zijden met de staart en wierp zich te midden van den hoop. Een schrille kreet, gevolgd door akelig brullen, verkondigde dat een zijner nieuwe tegenstanders was gewond; doch, voldaan door den smaak van menschenbloed of voor zoo vele aanvallers bevreesd, verliet de leeuw van den berg Karkar de strijdplaats, om zijn hol weder op te zoeken.
De redders omringden nu de drie Arabieren en het meisje. Zij bluschten de vlam door haar met zand te bedekken. Een nieuwe tent was spoedig opgerigt en het verspreide vee, benevens al wat het vuur niet had verteerd, verzameld. In dat gewoel voegde baïa zich bij hassan en zeide: ‘straks wacht ik u onder de drie palmen aan den Isser.’ Hij drukte hare hand en antwoordde: ‘Ik zal er zijn.’
Weldra heerschte er weder een volkomene stilte in

{==576==} {>>pagina-aanduiding<<}
het kamp. Elk der Arabieren ging terug naar zijne tent. Brahim en baïa naar de pas voor hen gespannene; maar kaddour vertrok naar zijnen stam, om zich tot de leeuwenjagt van den volgenden dag gereed te maken; terwijl hassan naar de drie palmboomen ging. Deze plek, digt bij beni-semiël's tenten was beschaduwd door olijven, wier takken met guirlandes van wilde wijngaardranken waren doorvlochten. Overgroote aloëes en Barbarijsche vijgenboomen verborgen daar een ieder voor het oog, terwijl eene menigte van heesters tusschen de rotsen en aan de steenachtige oevers der rivier wiessen. Ter wederzijden rezen de Atlas-gebergten. Zoo was de plaats, door baïa tot de stille ontmoeting gekozen.
Hassan moest een geruimen tijd wachten eer de geliefde verscheen. Hij volgde met bezorgdheid den loop der sterren, die reeds den aanbrekenden dageraad verkondigden. Afgemat door de ligchamelijke krachtsïnspanning en zielsöntroering van den verleden nacht, werden zijne oogleden dikwerf zwaar; doch de Arabier overwon telkens de neiging tot sluimer, ook gewekt door het geluid van een jakhals, die door de struiken drong. Eindelijk nederzittende, voelde hij eene hand zijnen schouder drukken. Baïa stond naast hem. Bij het licht der sterren, gedurende den zomer in Afrika zoo prachtig schitterende, zag hij de maagd, in een wit kleed met een yathagan in de hand, wel gelijkende naar een dier geestverschijningen, aan welke de half wilde Arabier gelooft.
- Gij sliept, hassan! o hoe gelukkig zijt gij! Akelige voorgevoelens hebben mij wel wakker gehouden; geen slaap look mijne oogen. Ik beef voor 't geen aanstaande is.
- Spreek slechts één woord, baïa! en ik overwin alles. Bemint gij mij?
Baïa wierp een teederen en tevens verwijtenden blik op den jongeling en sprak: - Zegt mijn komen hier u niet genoeg? Dezen nacht - maar 't is nu te laat. Ik was voornemens om mijnen vader alles te ontdekken, en hem te zeggen, dat ik u, u alleen, bemin; maar nu allah, door mijns vaders mond heeft gesproken, geef ik mijn lot aan u over. Neem dit wapen. Ik heb het

{==577==} {>>pagina-aanduiding<<}
uit de puinen van onze tent gehaald. Het werd welëer gedragen door sidi, den beroemden Marabout. Hiermede zult gij zegevieren. Gedenk, o hassan! de woorden, die ik heb gesproken. Ga, moge de Hemel u beschermen!
Baïa verdween als eene schaduw. Hassan ging naar zijne legerstede, om door een korten slaap de krachten te herwinnen, zoo noodig voor de jagt op den volgenden dag; maar de dageraad vond hem reeds op. Hij zadelde zijn geliefd melkwit ros, hing aan den zadel een bijl, en stak pistolen in den gordel met den dolk van baïa. Dus toegerust, koos hij den weg naar den berg Karkar, het bloedig spoor des leeuws eerst zoekende bij de vernielde tent van brahim. Deze en baïa stonden de verwoesting van den verloopen nacht te beschouwen, toen hassan op zijn ros aansnelde. Afgestegen, kustte hij eerbiedig de hand des ouden, en zich oprigtende, zag hij een traan in baïa's oog. Ook brahim zag dien en zeide met teedere stem: - Ga, mijn zoon! Ik geef u mijnen zegen.
Hassan volgde de bloedmerken door den gewonden voet des leeuws in den grond geprent; verzekerd, dat deze kenteekenen hem naar het hol des diers zouden brengen. Na een langen rid kwam hij tusschen twee hooge bergen, met kreupelhout begroeid en scherpe steilten bezet, onbegaanbaar voor elk ander wezen dan een Arabisch paard; maar hassans ros scheen met de moeijelijkheden van de plaats bekend. Met een bewonderenswaardig instinkt bevoelde het met de voorhoef den grond alvorens het den poot nederzette, om langs het bijna loodregte pad, dat naar een donkere diepte leidde, af te dalen; bemerkte het vastheid, dan zette het den voet geheel neder, die wèl vestigende eer het de achterpoot in beweging bragt. De eerste stap zoo gedaan zijnde, volgde op gelijke wijze de tweede, en zoo verder tot in de laagte.
De vermeerdering van bloedvlekken deed duidelijk zien, dat de leeuw hier begonnen was zijn gang te vertragen; en niettemin was hassan nog ver van den Karkar bereikt te hebben; wiens barre en graauwe top als een

{==578==} {>>pagina-aanduiding<<}
reus zich, te midden der omringende bergen, verhief. Na verscheidene uren van moeijelijk voortworstelen kwam hij in een dal aan den voet des bergs. Deze vallei was, gelijk vele in Algerië, vol van puntige rotsbrokken, in den loop der eeuwen door de winterregens van de zijden der bergen losgemaakt; terwijl andere ondermijnd in de lucht schenen te hangen en dreigden elk oogenblik neder te storten. Hier en daar stroomde een beekje in zijn rotsig bed, en elders, opgehouden, als een waterval over de steenklompen, die zijn voortgang stuitten. De Natuur vertoonde hier tallooze schoonheden van verheven aard.
Hassan steeg af. Zijn paard was niet langer in staat om den steilen berg te beklimmen. Hij nam een weinig water in de hand en wreef daarmede de neusgaten van het dier, vóór hij het uit den stroom liet drinken. Het edele beest de toebereidselen tot eene halt ziende, ligtte den voorpoot op en bood dien zijnen meester; zijnde 't bij de Arabieren gebruikelijk de hoef door een koord met de knie te verbinden, ten einde het nederzetten van den voet te beletten, en alzoo voor te komen, dat de paarden zich verwijderen; maar thans liet hij het dier de vrijheid; zeggende: - Als ik niet terugkeer, wie zou er komen om u los te maken?
De ondernemende Arabier wierp nu zijn opperkleed af, welks ruime plooijen hem in snelle bewegingen konden hinderen, trok zijn gordel vaster aan, vatte de bijl op en begon den steilen Karkar te beklimmen. Om dit op de stilst mogelijke wijs te doen, ging hij barrevoets, tusschen de takken der katkus-planten, die aan alle zijden op den berg wiessen, voortsluipende. Nu en dan stond hij stil en luisterde; doch hoorde niets in die doodstilte, dan het kloppen van zijn hart.
Na meer dan een uur geklommen te hebben, zag hij zijne inspanning beloond, zoo het zien van een reusachtigen leeuw, in volle lengte, aan den ingang zijns hols, uitgestrekt, eene belooning moge heeten, Het dier hief den kop op, als vermoedde het, dat eenig gevaar nabij was; het wierp een blik in de rondte; doch hassan, achter de breede bladen van een kaktus verborgen, hield

{==579==} {>>pagina-aanduiding<<}
zich bewegingloos en bleef onopgemerkt. Nu legde de leeuw zijn kop weder tusschen de voorpooten en sloot de oogen. Een kalme moed heerschte, bij de aanschouwing van 't gevaar, in hassans borst. Gewapend met die koele onversaagdheid, welke de leer des noodlots, het voornaamste deel van 't Mohametaansche geloof, inboezemt, trad hij tot den vreeselijken aanval voorwaarts; alleen denkende aan den wil van allah. Aan de jagt op wilde dieren gewoon, wist hij, dat de aanval van voren, met behendigheid, en koelzinnigheid gedaan, verkieslijk is boven eenige andere, vooral met vuurwapenen, die bij mislukking zeer gevaarlijk zijn. Dus vertrouwde hassan, voornamelijk op zijn stalen bijl. Hij wachtte nog een oogenblik, om zich te verzekeren, dat de leeuw was ingesluimerd; reeds verheugd, dat het wijfje niet tegenwoordig was om welpen te beschermen; want eene leeuwin slaapt dan nooit. Nu van de sluimering des vijands overtuigd, rees hij zachtkens op, aarzelde nog een oogenblik, zijne standvastigheid weifelde; maar het hoofd eenigzins wendende, om het slapende monster beter waar te nemen, ontving hij een nieuwen prikkel, door het zien van een Arabier van den stam geafara, die met snelheid de steilte beklom. 't Was kaddour! Met de regterhand greep hassan nu de bijl, nam in de linker een pistool, en sloop van steen-tot steenblok nader. Twee malen zwaaide de bijl door de lucht, twee malen viel hij neder, en elke slag kostte den leeuw een voorpoot! Snel als een lichtstraal sprong de Arabier terug, om den leeuw onder bloedverlies zijne woede te laten uitrazen. Verschrikkelijk was het gebrul; de omstreek dreunde er van. In zijne smart rondwentelende wierp het dier naar alle kanten stukken van keijen, die het tusschen zijne tanden verbrijzelde. Het trachtte op te staan; doch de poging was vruchteloos en vermeerderde slechts de
pijn. Intusschen beklom hassan een vooruitstekende rots, die over de grot hing, en brandde nu zijne zwaar geladene pistolen op des monsters zijden los. Door deze nieuwe wonden nog woedender, spande het de laatste krachten in, om zijnen vijand te

{==580==} {>>pagina-aanduiding<<}
bespringen. De halve voorpooten tegen de rots zettende, waarop hassan stond, bereikte het den steenklomp en hief er zich met de tanden op. Nogmaals zwaaide de Arabier zijn bijl, maar eer die nederviel lostte eene andere hand een schot, en de leeuw tuimelde dood aan den ingang van het hol.
Eensklaps stond die schutter naast hassan. Kaddour, wiens vuurroer den leeuw van 't leven had beroofd; kaddour riep hem toe: - Zoon van beni-semiël. Het was mij een ramp, het leven aan u verschuldigd te wezen. Gij redde mij uit de vlammen, nu heb ik u gered; wij zijn gelijk. De huid is mijn! - Maar hassan, van woede bevende, antwoordde: - Gij redde mijn leven niet; het dier was door mijnen arm ontwapend en weerloos! Als een gier komt gij om u te vergasten aan den buit des jagers. Ga weg; want als de jager komt, vlugt de gier.
- Dit vel is 't mijne, - hernam kaddour; - vervloekt moge gij zijn, zoo gij 't aanraakt.
- Zoon van geafara! - zeî nu hassan, op kalmen toon, - laat ons dat hier niet beslissen. Er zijn wijze mannen in de legerplaats. Kies gij den Scheik van geafara en ik dien van beni-semiël, opdat zij oordeelen tusschen ons.
En kaddour antwoordde: - Het zij zoo! - en beide hunne dolken nemende, ontdeden zij den doode van zijne huid, en kwamen overeen, dat zij beurtelings het zegeteeken huiswaarts zouden dragen. Zij hervonden hunne rossen, bestegen die en reden somber zwijgend naar het kamp.
Toen baïa hen zag aankomen, sloeg haar hart hevig van hoop en vrees. Hare oogen onderscheidden de haar omringende voorwerpen niet langer. De gansche stam kwam uit, hen te gemoet, onder het aanheffen van vreugde- en zegekreten. De nog dampende huid werd aan baïa's voeten gelegd, en het geheele voorval, naar waarheid, aan den ouden verhaald.
Den volgenden morgen vergaderden de Scheiks van geafara en van beni-semiël in de tent van brahim, die er

{==581==} {>>pagina-aanduiding<<}
tegenwoordig was. De leeuwenhuid werd voor hen geplaatst. Niemand dan kaddour en hassan werden in dezen Raad toegelaten. De laatste verhaalde kortelijk het gebeurde, en de drie regters raadpleegden en deden, bij monde van den oudste, uitspraak. De overwinning werd hassan toegekend, alzoo de leeuw, in den staat, waarin hij gebragt was, slechts een geringen tegenstand meer kon bieden.
Kaddour vertrok, bleek en woedend.
Ook hassan ging heen, maar om zijnen triomf baïa aan te bieden. Verschrikkelijk oogenblik! Zij was de zijne. De grijze vader verblijdde zich, en zijn bevel deed het huwelijk dadelijk voltrekken. Hassan geleidde baïa voor den Scheik van beni-smiël, die der maagd de gewone vraag deed: - Baïa! dochter van brahim-ben-zeragout, stemt gij, in 't bijzijn van de vergaderde getuigen toe, om hassan tot echtgenoot te ontvangen? - Gelijke vraag werd hassan gedaan, en na beider bevestigend antwoord werd de plegtigheid geëindigd met de woorden: - Het huwelijk is gesloten: moge allah het zegenen.
Den volgenden dag kwamen alle de aanverwanten, om het jonge paar geluk te wenschen, en, naar gelang van elks vermogen geschenken aan te bieden. Baïa, die aan den ingang der tent stond, gaf aan elk hunner een hand vol gedroogde vruchten uit een naast haar staande schaal.
Onder hen, die bij deze plegtigheid tegenwoordig waren, bevond zich een Arabier van den stam giafara. Deze wenkte hassan ter zijde en sprak: - Zoon van beni-smiël hier is een bruiloftsgift, die kaddour u zend; - en de onbekende gaf den jongen man een koperen munt, daarbij voegende: - door dit pand zijner wraak, verklaart hij u een eeuwigen haat. Het vuur brand aan den voet des bergs, dáár wacht u mijn meester. - Hassan sidderde. Hij wist maar al te wel, dat de plegtigheid, die zijn vijand had toebereid, eenen eed van haat moest bevestigen, door niets dan den dood te eindigen. De uitdaging te weigeren was onmogelijk. Dat zou hem met den blaam van lafhartigheid hebben gebrandmerkt; dus sprak hij: - Dat het zoo zij. Breng mij bij hem. -
{==582==} {>>pagina-aanduiding<<}
Hij volgde den boodschapper en kwam op de bepaalde plek. Daar stond kaddour bij een vuur, dat hij op drie steenen, naast elkander geschikt, had ontstoken. Dadelijk toonde hij een gelijk muntstuk als 't gezondene, en eenige drooge kruiden in de vlam werpende, riep hij met hevigheid uit: - Waar is het geldstuk, dat ik u deed brengen? - Hier. - antwoordde hassan. Nu wierpen beiden hunne munt in de vlam, en toen zij gloeijend waren, namen zij die er weder uit, en riep kaddour luide: - Haat tot in den dood! - daarop legde hij het metaal op den rug van hassans hand en onderging op zijne beurt gelijke plegtigheid; terwijl hassan dezelfde woorden sprak. Beide de Arabieren zaten nu zwijgend neder, zoo lang de marteling met het gloeijend metaal, dat in hunne handen inbrandde, duurde. Zij maakten geenerlei beweging, geen pees vertrok, geen gelaatstrek verraadde pijn. Toen de muntstukken koud waren geworden, namen zij die weg, strooiden buskruid op de wonden en spraken op
plegtigen toon: - Zoo lang dit teeken zal duren, zoo lang zal ik uw vijand zijn. - Na zulk eene verklaring, en de vorderende beschaving heeft het geschetste gebruik nog niet bij de Arabieren doen vervallen, is niets veilig voor de wreede zucht tot verdelging, waartoe volgende gelegenheden elk der partijen den weg moge banen. Noch vrouw, noch kinderen, zelfs geene bloedverwanten zijn uitgezonderd van de wraak aan den tegenstander gezworen. Noch betrekkingen, noch lengte van tijd kan den gedanen eed verzwakken.
Hassan keerde weder naar zijne tent, wel besloten om steeds voor zijne vrouw te waken en haar met de onvermoeidste zorg te beschermen tegen kaddours lagen. Bij dag droeg hij steeds zijne wapens bij zich en had die des nachts onder zijn bereik; en verliet hij zijne woning, dan bleef baïa altijd onder bewaking van een' getrouwen negerslaaf. Maanden verliepen, zonder dat er iets voorviel dat zijne bezorgdheid kon opwekken. De haat moest in kaddours hart verminderd wezen, of hij brouwde eenig verderfelijk plan. Hassan leefde dus in gestadige twijfeling en vrees. Eindelijk verdween de eerste voor

{==583==} {>>pagina-aanduiding<<}
bittere ervaring. Eens des avonds op het punt van in zijne tent te treden, zag hassan de volgende woorden in 't zand geschreven: ‘Ik wachtte tot gij de hoop zoudt voeden vader te worden.’ Hij ging binnen, door het bangste voorgevoel geschokt; dat, bij den eersten blik op zijne gade, zekerheid werd. Hij zag haar op hare mat krimpende van pijn. Dadelijk vermoedde hij de oorzaak, en een paar vragen aan den slaaf, bevestigden wat hij giste. Een vreemden Arabier had dadels te koop aangeboden en baïa kocht en at er in hare onbezorgdheid van. Het gif woede in hare ingewanden en de dood naderde snel. Op dit hartverscheurend berigt bezweek hassans geest. Hij jammerde vreeselijk, viel aan de voeten zijner geliefde en baadde die in zijne tranen. Brahim, op de klaagtoonen toegesneld, hoorde den jammer en poogde, door het toedienen van geneesmiddelen en ezelinnenmelk het kwaad te keeren; maar kaddour had het gif te wel gekozen; het had reeds te veel verwoesting aangerigt om de gevolgen te stuiten; na twee uren, van onbeschrijfbare marteling, was baïa een lijk.
Hassan dreef de nedergeslagene brahim uit de tent en bleef den ganschen nacht alleen bij het droevig overschot zijner welbeminde. Den volgenden dag zag hij dat de verschrikkelijke woorden aan den ingang der tent waren uitgewischt en vervangen door deze: ‘Heb ik getroffen?’
Baïaas lijk werd volgens gewoonte, door de vrouwen des stams, in haar bruidskleederen gewikkeld en eene soort van kist, uit palmboombladeren gemaakt, om het te ontvangen; zoo werd het door vrienden naar de grafplaats gedragen. Een schrijende menigte van bloedverwanten en bekenden volgde. Daar gekomen, werd de doode nabij het graf gezet en vier mannen, zich aan de vier hoeken, naar de windstreken plaatsende, riepen uit: ‘Zonen van beni-smiël, helaas! helaas! weet dat baïa, de dochter van brahim-ben-smiël is gestorven!’ Op deze rouwklagt volgde een luid geween. De grafkuil was diep en breed en in den bodem was een tweede kuil gegraven, niet ruimer dan noodig was, om de overle-
{==584==} {>>pagina-aanduiding<<}
dene te bevatten. Het ligchaam werd nedergelaten en verscheidene groote steenen er over geschikt; zóó, dat de hoeken rustten op de randen van 't eigenlijke graf; toen vulde men de groote groeve en stelde eenige platte steenen daarop, om aan te duiden, dat de stede geheiligd was, als bevattende de overblijfselen van een' mensch.
De stoet ging nu naar hassan's tent, alwaar een maal ter eere van de doode was toebereid. Kaas van geitentenmelk en koeken in olie en boter geweekt, worden bij zulke gelegenheden voorgediend. Na het gebruik van koffij, die door al de gasten uit dezelfde kop werd gedronken, ging elk zijns weegs.
Hassan, door een bittere hoop op wraak, die alleen zijne diepe smart kon leenigen, bezield, ging den volgenden morgen, onverzeld naar de bergen. Hij rigtte zijne schreden naar de vallei, waar kaddour plagt te jagen. Daar hield hij zich eene maand lang verscholen; des nachts, in zijnen mantel gewikkeld, sliep hij onder een boom; des daags verschool hij zich op een plek, van waar hij 't geheele uitgestrekte dal kan overzien. Daar onbeweeglijk, gelijk de rots, waartegen hij leunde, wachtte hij zijn' vijand, met dat geduld, 't welk de hoop op wraak den Arabier inboezemt. Eenmaal, slechts eenmaal zag hij, in al dien tijd, kaddour, maar te ver om hem te kunnen bereiken; doch op een morgen bespeurde hassan een ruiter in de vallei; zijn oog, door de haat gescherpt, herkende kaddour, die naderde langs een naauw pad, zich om den bergrug kronkelende. Hij had dezen weg wèl gekozen; want, geheel open zijnde, kon hij elk voorwerp in den omtrek waarnemen. Op eene enkele plaats echter, niet verre van het pad, groeiden eenige heesters, in wier midden een vijand zich zou kunnen verschuilen. Een vlugtige glimlach plooide voor een enkel oogenblik hassan's lippen; 't was de eerste, die, sedert de begrafenis zijner gade, over zijn gelaat zweefde. Hij onderzocht zijn geweer, laadde het en kroop sluipende tusschen de struiken voort. Geduldig tegen een tak leunende, hield hij zijn wapen vaardig om, op het gunstige oogenblik los te drukken. Kaddour kwam intusschen al

{==585==} {>>pagina-aanduiding<<}
digter bij het boschje, en hield op een kleinen afstand stil, om de beweging van elk blad oplettend gade te slaan; doch daar niets zijn argwaan wekte reed hij voort. Nu had hassan hem onder 't schot, mikte, brandde los en kaddour viel. De kogel, welke den regter arm digt bij den schouder had verbrijzeld, noodzaakte hem zijn geweer los te laten; doch, in wanhoop opspringende, deed hij eene vergeefsche poging om een pistool te trekken. In eenen sprong stond hassan voor hem, omklemde hem, wierp hem neder, en bond hem met zijn eigen gordel zoo stevig, dat kaddour, razende van woede en tanden knarsende van smart, slechts ijdelen tegenstand kon doen. Dronken van de woeste vreugd der wraak, zettede hassan zijn voet op de borst zijns vernederden vijands, overlaadde hem met schimp, en herhaalde de woorden, die op den ochtend van baïa's dood, vóór zijne tent, in 't zand waren geschreven: - ‘Heb ik juist getroffen? Zeg, rigt u-zelven. Gij hebt mijne vrouw gedood. Gij hebt mijn kind vermoord. Gij hebt mij tot altijddurende ellende gedoemd. Welk eene wraak hebt gij u-zelven bereid! Maar allah zij geprezen. Hij heeft u in mijne hand gegeven! o Baïa! brahim! mijn kind! Gij allen zult gewroken worden.’
De Geaferaër zweeg, doch begon zijne gebeden op te zeggen.
Hassan, het hoofd op de hand geleund, zat neder bij kaddour. Hij bepeinsde de soort van doodende marteling, die hij zijn slagtöffer zou aandoen. Het oog vast op hem gerigt, scheen hij een gesprek met zich-zelven te houden; want zijne lippen bewogen. Nu en dan schudde hij het hoofd ten teeken van afkeuring, dan vloog weder een glimlach van tevredenheid over zijn gelaat. Eindelijk rees hij op, nam uit zijne beurs een geldstuk, toonde het kaddour en vroeg: - Herkent gij deze munt?
De Arabier zweeg. - Wel! - ging hassan voort, - 't is dezelfde, waarmede gij mij uwen haat in 't vleesch brandde. Zie hoe juist het in 't lidteeken past. Een van ons beiden moet sterven, hebt gij gezegd. Gij zijt het. Maar, wat had ik gedaan om uwen haat te wekken?

{==586==} {>>pagina-aanduiding<<}
Wat had baïa u gedaan? Wat had mijn kind u gedaan? - Hassans stem verried eene aandoenlijke droefheid bij de laatste dezer woorden; doch zich herstellende riep hij op woesten toon: - Eindelijk heb ik u.
Nu zocht hij drie steenen, verzamelde eenige braamstruiken en wat drooge mos op de keijen leggende, sloeg hij met het lemmer van zijn dolk er de vonken uit, en verkreeg alzoo vuur, waarin hij het geldstuk plaatste.
- Schurk! - schreeuwde kaddour, - dood mij schielijk!
- U schielijk dooden! o neen, neen! Baïa en mijn kind hebt gij die schielijk gedood? Ach, waarom kan ik uwe martelingen niet doen duren zoo lang als mijne smart!
Het zou te afgrijselijk zijn de bijzonderheden van kaddours straf te beschrijven. Genoeg zij 't te melden, dat hassan al zijne vindingrijke wreekheid uitputte, om het leven zijns vijands langzaam te vernielen; juichende bij elken kreet, die wanhoop en smart den moordenaar van zijne gade en kind ontwrongen.
Toen eindelijk de dood, de dierlijk wreede verrukkingen des eenen en de martelingen des anderen had geeindigd, vertrok hassan, het lijk ten prooi van 't wild gedierte latende. Hij besteeg zijn ros, en zijn rigting noordwaarts nemende bereikte hij Oran, trad in de gelederen der Franschen, en diende sedert in de reijen der spahis of inlandsche ruiterij.

Iphigenia desille.

Bij Nancy viel, gedurende de Fransche omwenteling, in den tijd van het schrikbewind, de goedaardige desille. Hij liet twee dochters na, de eene gehuwd en moeder van vier kinderen, de andere nog ongehuwd. De laatste werd door een jong mensch allerteederst bemind, maar de tijdsomstandigheden, onder de bloedige heerschappij van robespierre, had hunne echtverbindtenis tot betere dagen doen uitstellen.
Daar ontving men te Nancy bevel, om dertig zooge-
{==587==} {>>pagina-aanduiding<<}
naamden verdachten naar Parijs te voeren, ten einde voor den aldaar zittenden bloedraad te verschijnen. Onder die dertig was ook iphigenia desille. Zij werd naar de hoofdstad gesleept en voor de vreeselijke regtbank gebragt, welks leden, met alle ondeugden bezoedeld, elke deugd tot eenen ondeugd wisten te maken, om hunne onverzadelijke bloedgierigheid te voldoen.
Aan iphigenia werd een brief voorgelegd, met den naam desille onderteekend, en geschreven aan eenen vijand der Republiek.
Is verre bekendheid met iemand landverraad? - vroeg zij.
Dat is de vraag niet, - antwoordde men haar, - De vraag is eenvoudig, of gij dien brief voor den uwen erkent?
Ik ken den brief, - sprak zij, - en indien nu mijn vonnis niet reeds geveld is, verzoek ik om eenen verdediger.
Men voegde haar den advokaat chaveau toe, en des anderen daags bezocht hij iphigenia in hare gevangenis.
Ik vertrouw gaarne van u, - sprak zij, - dat gij alles wat in uw vermogen is, zult doen, om mij te redden. Gij hebt de beschuldiging in eenen brief gelezen. Wat zegt gij er van?
Er is volstrekt niets tegen u, - gaf hij ten antwoord, - dan het opschrift van dien noodlottige brief, welks onderteekening gij voor de uwe erkend hebt.
Maar die brief behelst niets, wat de schrijfster verdacht kan maken.
Chaveau trok zijne schouders op en zweeg. - Zij ging voort:
Ik begrijp u. Mijn besluit is genomen. Verdedig mij zoo goed gij kunt. Ik heb niets schuldigs bedoeld. Het zal u niet aan gronden ontbreken om dit te bewijzen, en alle verdenking van zamenspanning tegen de Republiek, van mij af te wenden. Doch met meer nadruk zult gij mij verdedigen, wanneer ik u overtuig, dat mij zelfs niet ten laste gelegd kan worden, wat men in dit geval schuld noemt. Maar zweer mij vooraf, dat gij

{==588==} {>>pagina-aanduiding<<}
van hetgeen ik u zeggen wil geen gebruik zult maken.
- Ik begrijp u niet; maar wees gerust omtrent mijne geheimhouding. Ik zweer u, die te zullen bewaren.
- Nu dan: de brief is niet door mij geschreven, maar door mijne zuster.
- Wat zegt gij?
- Ja, door mijne ongelukkige zuster, die moeder is van vier nog jonge kinderen.
- Mijn God!
- Moet er nu een doodvonnis geveld worden; dan zij het over mij.
- Hoe? Gij zoudt sterven, voor eene daad, waaraan ge niet schuldig zijt?
- Ik wil sterven voor mijne zuster. Hare kinderen vereischen moederzorg, en hoe onontbeerlijk is die, vooral in onze dagen! Mijn besluit derhalve is genomen.
Chaveau stond ontroerd en bewonderend voor haar. Hij poogde nog het edele meisje van hare zelföpöffering terug te brengen, maar moest het opgeven en zijnen eed van geheimhouding vernieuwen.
Voor het schrikbewind werd zijne welsprekendheid door de overtuiging der waarheid aangevuurd, maar niets vermogt zijne cliente te redden: zij werd veroordeeld en stierf op het schavot, zonder een oogenblik in haar besluit te wankelen.
Dat chaveau zoo vurig en wegslepend voor de onschuldige gepleit had, bragt ook hem in verdenking, en weinige maanden later moest hij mede het schavot beklimmen. Kort vóór zijnen dood ontdekte hij het gebeurde met iphigenia aan eenen boezemvriend. ‘Bewaar het in uw hart,’ sprak hij, ‘totdat betere tijden u veroorlooven, dit zeldzame voorbeeld van vrouwelijke zelföpöffering aan de wereld bekend te maken, en bij alle edele menschen de overtuiging te verlevendigen, dat ook de latere tijden voorbeelden van arria's zielskracht kunnen aanwijzen.’
En nog was deze gelijkenis zwak. - Arria stierf vrijwillig, doch met haren echtgenoot.





{==589==} {>>pagina-aanduiding<<}

Mengelwerk.

Vier avonden te Efrata.

Door J.H. Sonstral.

‘Eere zij God in de hoogte, vrede op aarde, in den menschen Zijn welbehagen.’



Luk. ii:14.
Mijlpalen op den weg zijn geene onbelangrijke verschijnselen. Al bevinden wij ons op den spoortrein, die door zijne snelheid den afstand tusschen de afgelegenste punten als vernietigt, toch staren wij gaarne op die palen, aan welke wij zien kunnen hoe groot de ruimte is, die reeds achter ons ligt, en hoe veel nader wij zijn aan onze bestemming. Zijn de mijlpalen tevens gedenksteenen, die ons met de gelegenheid, den toestand en de geschiedenis van den weg, en al wat er gewigtigs aan verbonden is, bekend maken, dan vertoeven wij er met genoegen bij, als de station bij zulk een gedenksteen een oogenblik rust vergunt.
Wat op de reis geldt, heeft ook waarde in het leven. Ieder heeft op den levensweg zijne mijlpalen, en daaronder niet weinige, waarop hij schrijft: ‘Eben-haezer.’ Als eene moeder haren verjaardag viert, rust de huisvader van zijnen arbeid in het lommer van huiselijk genoegen, en het eenvoudige maal, aan 't welk het gemoed den toon van het feestlied veredelt, wordt eene tafel van vereeniging met den Heer. Als kinderen en kindskinderen een grijs geworden echtelijk paar de gouden kroon van huwelijkszegen om de slapen vlechten, blikken de bruidegom en bruid ernstig en dankbaar vijftig jaren terug, en verheffen hunne harten geloovig tot den hemelschen leidsman, die hen welhaast tot zich roept.

{==590==} {>>pagina-aanduiding<<}

Zulke mijlpalen staan ook op de wegen van den Staat en van de Kerk, hier met cypressen, dáár met lauweren of palmen omslingerd. Als het jaar 1850 eindigt, rusten wij bij de zeven-en dertigste van zoo vele halve eeuwen, welke de Christelijke Kerk doorleefde. Achttienhonderd-en-vijftig jaren zijn er dan verloopen, sinds hemelgeesten de komst van den Vredevorst begroetten, en de aarde geluk wenschten met de openbaring van Gods welbehagen in de menschen. Wie verwachtte toen in maria's zuigeling den Verlosser, in wiens naam alle geslachten gelukkig zouden leven en welgemoed sterven? Wie vermoedde toen, aan de krebbe van Efrata een band vastgeknoopt, die, de eeuwen doorloopende, alle volken zou verbinden tot eene broederschap, wier Vader de Oneindige is, die alles bestuurt, alles bezielt, alles verheft. En zie, het Christendom, hetwelk voltooide, wat eeuwen lang was voorbereid; na een ingevallen nacht van wereldschen waan, als de morgenzon der eeuwige waarheid verrees; en als middel tot opvoeding der menschheid alom beschaving verspreidde, staat voor ons zeven-en-dertig halve eeuwen oud, en toch niet verouderd, maar de volgende mijlpalen te gemoet gaande met mannelijke kracht, om zijne heilige loopbaan voort te zetten, tegen het kwade te strijden, het goede te ontwikkelen, de menschen te verzamelen onder de banier der geregtigheid, en op dezen mijlpaal, gelijk op alle de vorigen van den afgelegden weg, de verheven woorden te schrijven: ‘Gods welbehagen in de menschen.’
Het einde van 1850 is weder een eeuwfeest van genade en waarheid, en het wordt gevierd in de schaduw van vredepalmen. Wij zullen trachten ons voor te bereiden om dit plegtig feest aangenaam en dankbaar door te brengen. Daartoe zullen wij een blik terugwerpen op den goddelijken zegen, door het Christendom te weeg gebragt, en lezen, wat er op deze en gene mijlpaal staat geschreven. Wij verplaatsen ons te dien einde naar het gewijde oord-zelf, waar de wieg en bakermat van het licht en het leven der wereld gestaan heeft, en noodigen den lezer uit, om een viertal avonden met ons door te brengen te Efrata.


{==591==} {>>pagina-aanduiding<<}

I.

Efrata en de herders, of de wieg des Christendoms.

‘Wachter! wat is er van den nacht?’



Jes. xxi:11.
‘U is heden de Heiland geboren!’



Luk. ii:11.
Ik kan het zeer wèl begrijpen en mij verklaren, dat eene dierbare gewaarwording den reiziger aandoet, en doortintelt, die het geluk heeft Palestina te bezoeken, en dat die indruk oneindig verschilt van alle anderen, welke men elders ontvangt. De reiziger, die ronddoolt in het oude Athene en bij de overblijfselen van het Parthenon zich nederzet, betreurt de wisselvalligheden der wereld, die op den adem des tijds over de kunstgewrochten van het genie heenstrijken. Doorkruis de puinen van Persepolis en gij wordt overtuigd, dat ook de majesteit van despoten, die zich koningen der koningen noemden, en voor welke millioenen slaven nederknielden, slechts een waterbel is. Treed de koninklijke graven der pharao's binnen, en de adem des doods waart u uit de reuzengewrochten van een groot en schrander volk kil en huiveringwekkend te gemoet. Allerwege begroeten u gedenkstukken van 't geen voorbijgaat, en niet blijft. Maar wandel langs de boorden van de Jordaan, bestijg juda's en efraïm's gebergte, en het is alsof ge in stroomen van leven u baadt. Gij ziet daar pyramiden met een heilig schrift bedekt, hetwelk u, niet gelijk het spijkerschrift op de rotsen van Perzië, of de hiëroglyfen op de propylonen van Luxor's paleizen, als onoplosbare raadsels voor de oogen schemert, maar dat uw verstand leest, en uw gevoel verstaat. Zij spreken het levende woord uit, dat vol genade en waarheid onder de menschen woonde.
In Palestina is de weelde der Natuur gestorven, maar het leven der genade tintelt er met hemelsche bewustheid. Sions burg is in kolen gelegd, en de tempel van

{==592==} {>>pagina-aanduiding<<}
salomo is vergruisd, maar noch de Romeinsche stormram, noch de Saraceensche kling kon eene sport beschadigen der hemelladder, waar langs voor het oog des geloofs engelen Gods opklimmen en nederdalen. Gij betreedt er een heiligen grond; waar gij den voet zet, het wordt u te moede, alsof de Heer naast u is, die, wèl doende, hier het land doorwandelde. Als gij u nedervlijt aan den stroom, waarin hij tot Leeraar en Profeet gezalfd werd met den Heiligen Geest, is het niet, alsof de hemel zich nog eens opent en in de zuisende avondkoelte u toeroept: ‘Hoort hem!’ Beklimt gij het gebergte, dat hoogaltaar, waarop God in christus de wereld met zich verzoende, gij viert er den goeden vrijdag in uw hart. Het kruis, dat offerhout, nog waardiger dan 't geen isaäk droeg, is verteerd, maar het altaar is gebleven, en het woord: ‘verzoening’ doet u wereld en zonde vergeten. Mij dunkt, de gelukkige, die den Olijfberg beklimt, vanwaar de Eeuwig gezegende opsteeg naar het Vaderlijke huis, moet, als aan de aarde ontvoerd, in een hemelschen dampkring ademen, en in elk oogenblik eeuwen doorleven. Gezegend de blik op die stad, in welke de Koning binnentrok onder daverende hosanna's en groene palmentwijgen; maar die hij met een doornenkroon op het hoofd en het kruis op de schouderen verliet; de stad, alwaar hij zijn gezag als Heer des tempels deed gelden, en het broedermaal der verzoening instelde! Gezegend de blik op die rotsen met edel hout, dadels en olijven begroeid, onder welke de Messias sliep na den strijd des doods, doch waaruit Hij in heerlijkheid weder verrees.
Ginder ligt de stad van boas, van david, de wieg en bakermat des Heilands. Wel mogt zij Efrata: oord der volheid; Bethlehem: broodhuis heeten. Zij gaf brood aan de arme weduwe, die voor naomi airen las op boas' akker, en zij gaf vrede aan de vrome Moabitinne, die toevlugt zocht bij den Gode Israëls als haren God, en de roemrijke stammoeder werd van Hem, die het brood des levens is en wie tot Hem komen verzadigt, dat zij niet hongeren noch dorsten in eeuwigheid. Dáár speelde eens een

{==593==} {>>pagina-aanduiding<<}
herdersknaap, die later Israëls troon beklom en Sion bouwde. Dáár tokkelde hij de harp en zong die liederen, welke nog heden het hart verkwikken en heiligen. Alle werelddeelen hebben zich dien éénigen als Godsdienstig volksdichter toegeëigend. Waar is een dichter als david! Zoo iemand, dan is de lamartine bevoegd hier uitspraak te doen. Onder den indruk, dien de plaats hem gaf, zegt deze beroemdste der reizigers naar het Oosten: ‘David is de eerste dichter van het gevoel; de koning van het lierdicht! Nooit hebben in het menschelijk gemoed zoo innige, doordringende en plegtstatige toonen weergalmd! Nooit werd de gedachte des dichters zoo hoog gestemd en zoo juist uitgedrukt! Nooit heeft de ziel des menschen zich voor den mensch en voor God in zoo teedere, zamenstemmende, hartverscheurende uitdrukkingen uitgestort! De verborgenste verzuchtingen van het menschelijk hart hebben op de lippen en de harp van dien man heure stem en toon gevonden, en wanneer men opklimt tot het lang verleden tijdvak, toen die gezangen op de aarde weergalmden; als men bedenkt, dat alstoen de lierzangen der beschaafdste Natiën niet anders ten onderwerp hadden dan den wijn, de liefde, of het bloed, of de overwinningen in de spelen van Elis, dan staat men verbaasd over 't geheimzinnige der liederen van den Koninklijken Profeet, die met God, den Schepper, als een vriend tot zijn vriend spreekt; die zijne werken begrijpt en huldigt; zijne geregtigheid bewondert, zijne barmhartigheid inroept, en een weêrgalm schijnt te zijn der poëzij van het Evangelie, en de woorden van christus vertolkt, nog eer die gehoord werden. Profeet of niet, al naar dat hij door den wijsgeer of den Christen wordt beschouwd, geen hunner zal den koninklijken dichter eene ingeving ontzeggen, die niemand anders dan
hem ten deele viel! Lees horatius of pinbarus na een Psalm! Ik, voor mij, kan het niet meer doen.’
Maar een lied nog hooger gestemd dan het lied david's zou eenmaal ruischen op Efrata's beemden. De welkomgroet aan zijnen grooten Zoon, dien hij in het lied der

{==594==} {>>pagina-aanduiding<<}
voerzegging zijnen Heer noemde, was den mond van Serafijnen waardig.
Er is een nacht geweest, die den dageraad van 's menschen zedelijke herschepping voorafging. Zeven-en-dertig halve eeuwen zijn sedert verstreken, maar de jubeltoon over Gods welbehagen in de menschen klinkt nog even welluidend. Wel is de harmonie van dit hemelsch akkoord door de zonde dikwerf ontstemd, doch de zegegalm van Golgotha lost elken wanklank liefelijk op. Welaan, brengen wij, om het lied der Engelen te hooren, eenen avond door te Bethlehem!
Het is er een drokke dag geweest. Van heinde en verre zijn reizigers aangekomen. Een gebod van Keizer augustus is uitgegaan, dat ook in Judea eene algemeene volkstelling beveelt, en de groote herodes is te klein, om zich te onttrekken aan den wil van den Romeinschen Imperator; onder de stalen vlerken van wiens adelaar de Joodsche vorst in afhankelijkheid schuilt als een der Satrapen van het Kapitool. Uit het geheele land zijn vreemden gekomen, om hunne namen te doen opteekenen in de stamrollen hunner vaderen, die vroeger hier woonden. Reeds dooft de zon haar avondpraal in de golven der Middellandsche zee; daar nadert een echtpaar de grijze wallen van hunner vaderen stad. De man heeft reeds den middelbaren leeftijd bereikt, waarin ernstige voren de vlakke frischheid der jongelingsjaren op het gelaat vervangen. De vrouw is nog in den bloei des levens. Reinheid van ziel straalt uit hare heldere oogen; op haar gelaat ligt de uitdrukking van vrouwelijke teederheid, gepaard aan een moed, die engelen te woord staat, en eene kracht, die alle beproevingen verduurt. Zij acht zich niet vernederd als de vrouw eens timmermans, doch heeft niet vergeten, dat zij eene dochter is van koningen. Zij is zwanger en weet wien zij onder 't harte draagt. Welhaast zal zij de moederweelde kennen, en eens zullen alle volken haar zalig prijzen.
Vermoeid en afgemat komt zij met jozef op den erfgrond van haar voorgeslacht. Niemand, die het vrome paar de regten der gastvrijheid bewijzen kan, want alles

{==595==} {>>pagina-aanduiding<<}
is bezet. De toestand der aanstaande moeder had hunne aankomst vertraagd. Zij pogen een nachtverblijf te vinden in de karavansera, doch ook dáár te vergeefs. Er blijft geene keuze over, dan intrek te nemen in eene grot, door de herders van Efrata tot stalling gebruikt. Palestina's gebergte had vele zulke grotten en spelonken; sommige zoo ruim en met zoo vele gangen, dat david en saul, beide met hunne benden, er in konden vertoeven, zonder elkander te bemerken.
De twee reizigers ontzadelen het lastdier, dat hen uit Nazareth had gebragt, waar de afstammelinge van david eene rustplaats had gezocht, veilig voor den Idumeschen herodes, die ongaarne loten zag uit jesses stam. Zich op de steenen rustplaats nedervlijende, dankten zij God voor hunne behouden aankomst en zongen:

‘De Heer is mijn Herder; mij zal niets ontbreken. 
Hij verkwikt mijne ziel, en voert mij op de regte straten, om zijns naams wille. 
En, of ik al wandelde in een duister dal, zoo vrees ik geen ongeluk; want gij zijt bij mij; uw stok en uw staf vertroosten mij. 
Het goede en de barmhartigheid zullen mij volgen mijn leven lang; en ik zal blijven in het huis des Heeren, altoos.’ 

Het wordt nacht, en zoo zwart als het donker is, dat hij over Bethlehem uitspreidt, zoo tastbaar ligt ook een nachtelijk donker op de godsdienst en zedelijkheid der menschenwereld. De nacht der zonde is ingevallen en de vorst der duisternis regeert met den prikkel des doods, door de wet gescherpt. De vermetele mensch, die Gode gelijk wil zijn, heeft de gemeenschap met God verbroken; de levensëenheid met den weldoenden Schepper onzinnig vernietigd. Hij schept, naar eigen behagen, zich goden. Hij ontwerpt een wetboek van zedelijkheid, waaraan zijn hoogmoed titels en gezag geeft, en knielt voor zijne zonde. Hij blikt over het graf, en schept zich droombeelden, of denkt zich den eeuwigen nacht der vernietiging. De wijzen verklaren zich magteloos, om het

{==596==} {>>pagina-aanduiding<<}
idé der menschheid te ontwikkelen; hun blik wordt verdonkerd door den sluijer des ongeloofs en de uitvaart der goden, uit het brein van dichters geboren, wordt op feestgelagen met schuimende bekers gevierd. Vruchteloos verheft het bijgeloof in de tempels zijne schorre stem, de priester wordt bespot als een goochelaar en - lacht in stilte mede. Het hart gevoelt behoefte aan iets beters; maar het verstand stopt de bron, waaruit het levend water had kunnen ontspringen. In dien strijd tusschen ongeloof en bijgeloof wordt de mensch bedreigd met een eeuwigen erfelijken dood. Het volksleven wordt verstikt in den vuilen dampkring der onzedelijkheid. Verdierlijkte zinnelijkheid beheerscht wereldgrooten en wijzen, zóó dat de schandelijkheden van dien tijd zelfs niet meer zijn over te brengen uit de taal, waarmede ze in salons en slaapsaletten werden uitgesproken. De lagere volksklasse, onopgevoed, mist zelfstandig gevoel, zich wentelende in het slijk der gruwelen. De godsdienst is een ledige vorm, zonder wezen, beheerscht door staatkunde tot hare bedoelingen, alleen gewaarborgd tegen volslagen ontbinding door den stommen eerbied voor het eeuwenheugend gezag der overlevering. In zulk een grondeloozen nacht liggen de godsdienst en zedelijkheid van adams kroost bedolven. Zelfs het vaderland van Gods openbaringen is niet van de besmetting verschoond gebleven. Het woord der profecy wordt gesmoord door Sadduceeschen wereldzin, of krachteloos gemaakt door Farizeesche spitsvondigheid, of opgelost in wijsgeerige zamensmelting met Platonische wijsheid, of onbruikbaar gemaakt door Therapeutische overdrijving.
Treurig is de gedaante der aarde; maar het goddelijke sterft niet uit: het Paradijs-evangelie kon niet worden gelogenstraft; het verbroken zedelijk evenwigt verbeidde eene herstelling. De vervulling werd met bewustheid of met een donker gevoel gewacht, en de Getrouwe hield woord. De heidenwereld, die de oudste overleveringen der geschiedenis in een chaos van fabelen had ontvangen, dweepte met zijne gouden eeuw en wachtte een

{==597==} {>>pagina-aanduiding<<}
tijd van deugd, onschuld en geluk terug. De Sybillijnsche boeken der oude Italiaansche volkstammen beloofden eene nieuwe orde van dingen, welke virgilius op den zoon van pollio toepast:

‘Van het Cumeïsche lied verscheen nu het laatste der tijden: 
Grootsch vangen op nieuw weder aan de oorspronklijke rijen der eeuwen. 
Reeds keert astrea terug; saturnus regering keert weder; 
En een nieuw geslacht daalt uit den hemel op de aarde.’ 

De Perzen gelooven, dat in de laatste, dat wil zeggen, in nog ver verwijderde tijden, een redder zal opstaan, oschander-bega, dat is: man der wereld geheeten, die de wereld met godsdienst en geregtigheid zal versieren en de ware godsvereering doen zegepralen. De Hindo's verbeiden eenen verlosser, dien zij callesckin noemen, en van confucius wordt verhaald, dat hij nog in zijne laatste oogenblikken tot zijne leerlingen zeide: ‘De Heilige zal in het westen verschijnen.’
Het getuigt van des menschen goddelijke afkomst, dat het kwade in hem, als een vreemd element, hem eindelijk een gruwel wordt, waarvan hij de verlossing hijgend inroept. Zoo was de Paradijs-belofte in zijn gemoed afgedrukt, en naarmate hij dit, door de zonde onleesbaar geworden schrift begon te ontcijferen, werd de behoefte aan verlossing, verzoening, heiliging en onverderfelijkheid levendiger gevoeld.
Deze verwachting, ofschoon door wanbegrippen, welke de tijd er in geweven had, gekrenkt, leefde voort in het gemoed van abrahams kroost, en sprak zich eindelijk zoo sterk en krachtig uit, dat zelfs Romeinsche Schrijvers er van gewagen, hoe men in het Oosten eene volslagen omwenteling meende te gemoet te gaan. De braven, niet door het vergif der scholen besmet, deelden in gelijke verwachting; ja zij greep zoo sterk in het volksleven, dat een edel grijsaard de vaste overtuiging in zich omdroeg, dat zijne oogen het heil der wereld zouden aanschouwen.
Maar niemand, ook niet te Bethlehem, vermoedt, dat

{==598==} {>>pagina-aanduiding<<}
de ure van verlossing zoo spoedig zal slaan. Nog zijn het dezelfde beemden, waar isaï's zonen de schapen hunnes vaders weidden, en de stille nacht vertoont nog denzelfden helderen starrenhemel daarboven, fonkelend van juweelen lovers, die den herdersknaap deed zingen: Heer, onze Heer! hoe heerlijk is Uw naam, hoe prijkt Uwe majesteit aan den hemel.’ Alles slaapt, enkel een groep van herders waakt en houdt de wacht bij de hun vertrouwde schapen, vreedzaam als de grond, die hen voedt. Deze mannen, onaanzienlijk bij de wereld, waren Gode bekend als echte zonen van abraham, die zich verheugen zouden in de komst van des Heeren dag. Zij wachtten op het heil van Israël; dat de Heer zijn volk bezoeken, en gedenken zou aan Zijn verbond met abraham. De toevloed naar Bethlehem heeft aan hun gesprek eene bepaalde rigting gegeven, en waarover zouden zij spreken dan over de slavernij onder den halfheidenschen herodes, zittende op den troon, dien david's zoon behoort; over het steeds dieper ingrijpen van Romes magt, en de verwachtingen der toekomst. Zoo worden zij teruggevoerd naar de dagen der Profeten, en de een komt het geheugen des anderen te hulp met de beloftenis aan de vaderen, hoe uit david's huis een held en gezegende, als een rijsje uit den afgehouwen tronk, zal opgaan; hoe micha aan hunne geboorteplaats had toegeroepen: ‘En gij, Beth-lehem Efrata! al zijt gij klein onder de duizenden van Juda, uit u zal mij voortkomen, die in Israël Heer zal zijn; wiens uitgang van het begin en van eeuwigheid af geweest is.’
Doch terwijl zij, dus sprekende, elkanders hoop verlevendigen, elkanders vertrouwen versterken, en bij afwisseling david's liederen zingen, daalt er eensklaps een licht, alsof de zon met middagglans schittert, en herschept den nacht in vollen dag. Uit dit licht treedt een wezen te voorschijn; een heraut uit de gewesten der hemelen. De herders springen op van schrik, doch meer kunnen zij niet; want zij staan geworteld aan den grond, en de ontroering doet hunne tongen aan de gehemelten kleven. Zij meenen hunne jongste ure zij gekomen.

{==599==} {>>pagina-aanduiding<<}
Maar geen bode des doods; o neen, een bode des levens en des vredes staat voor hen. Zijne vriendelijke toespraak neemt hun den schrik van het hart. ‘Vreest niet!’ zegt hij. ‘Ziet, ik verkondig u groote vreugde, die aan het geheele volk geschieden zal.’ En die heugelijke tijding, niet uit Jeruzalem, nog minder van Keizer augustus, maar uit den hemel-zelven, wat behelst zij? dit: ‘U is heden de Heiland geboren, die christus, de Heer, is, in de stad davids.’ - Ziedaar hun gebed verhoord, hunne wenschen vervuld. De dag van het Godsrijk is daar. De nacht der zonde zal wijken voor het licht der genade en waarheid. Nu zullen de afgoden vallen en alle landen vervuld worden met de kennis van den alleen waren God, en van Hem, dien hij op den berg zijner heiligheid heeft gezalfd.
Doch waar bevindt zich dat heilige wonderkind? God geeft geene openbaring ten halve. Minzaam wijst de Engel die mannen op hun eigen stal. Het kenningsteeken mogt Jeruzalems priesters of herodes' hofstoet geergerd hebben; de herders zijn in hun eigendom op hunne plaats.
Terwijl de afgezant uit hooger wereld spreekt, breidt zich de lichtstroom uit; de hemel schijnt zich met al zijne volheid op de aarde uit te storten, eene menigte der hemelsche heirscharen - en wie zegt het ons, of daaronder niet ook david was en jesajas, en abraham? - zweeft juichende, als toen de morgensterren het ochtendlied der schepping zongen, over Efrata's beemd en roept uit: ‘Eere zij God in den hoogste der hemelen, vrede op aarde, in den menschen zijn welbehagen.’

Welhaast is het weder stil geworden, het licht is geweken, de gezaligden hebben zich aan het oog der sterfelijken onttrokken, om daar boven het zegelied te voltooijen; maar de herders brengen hun vee in veiligheid en gaan naar Bethlehem.
Het is er stil in de grot. De maagd uit david's Huis is moeder, en smaakt eene weelde, zoo als de vorstin zelve, die een troonöpvolger in de armen drukt, niet

{==600==} {>>pagina-aanduiding<<}
gevoelen kan. Zij is moeder van david's zoon en david's Heer. Geen dons en satijn omgeven hem; eene krebbe is zijne wieg, en toch sluimert het goddelijk kind. Geen vorst of hoogepriester brengt hem hulde, geene vreugdevuren worden op Sions bergtoppen ontstoken. Bethlehem weet het niet, dat micha's godspraak is vervuld. Maria is in zich-zelve gekeerd, ook jozef peinst. Daar dringen de herders in het hun welbekende verblijf en begroeten met een dubbel Hozanna de moeder, die van hen verneemt, wat zij gezien en gehoord hebben. Maria aanbidt, terwijl de herders het orakel van jesajas blijmoedig herhalen:

‘Ons is een kind geboren, 
Een zoon is ons gegeven, 
Op zijne schouderen rust de heerschappij. 
Men noemt hem: Wonderbaar, 
Wijs, Goddelijke held, 
Eeuwige, Vorst des vredes!’ 

De vrienden en bekenden der herders stroomen toe, en allen verlustigen zich in het zien des kinds, aan de aarde nog onbekend, maar welks komst de hemelen vieren. Zij vermoeden het niet, dat na zeven-en-dertig halve eeuwen de afstammelingen van toenmalige heidenen, met eene geestdrift, aan de hunne gelijk, in bedevaart zullen optrekken naar de krebbe, voor welke zij hunne harten ten offer brengen. Zij, eenvoudigen, mogen zien, wat Profeten en Koningen vruchteloos gewenscht hebben te aanschouwen. Wij echter zien méér dan die herders. Wij kennen den nieuwgeborene als het licht der wereld; als de opstanding en het leven; als den barmhartigen Hoogepriester, die - zelf het offer voor de zonde der wereld - stervende een onvergankelijk amen uitsprak op het Serafijnen-lied, hetwelk over Efrata's beemden het welbehagen Gods deed galmen; als den Koning der eere, die, ‘gehoorzaam tot den dood aan het kruis,’ door den Vader is verhoogd, en over al wat leeft en is heerscht, en op de aarde allen zal brengen tot zijnen stal, opdat alles zij: één Herder en ééne kudde.


{==601==} {>>pagina-aanduiding<<}

II.

Efrata en de keizerinne Helena. - De triomf van het Christendom op het Grieksch-Romeinsche veelgodendom.

‘Volken zullen in uw licht wandelen, en koningen in den glans, die u bestraalt.’



Jes. lx:3.
Drie eeuwen zijn er verloopen. Nog is Bethlehem's grond met grasrijke weiden bekleed, nog slaat de landman den sikkel in volgeladen aren, nog steken daar ginder de rotsen hare puntige kruinen omhoog; maar het kroost van abraham bebouwt niet meer zijn eigen grond. Zijn vaderland beweent het in droeve ballingschap; - van den heerlijken tempel is geen steen op den ander gebleven. De paleizen zijner vorsten zijn vergruisd; de glorie van het Land, waar melk en honig vloeide, is verdwenen; Kanaän heeft zijne beteekenis verloren; de belofte is in vloek ondergegaan. De Heiden is in het erfdeel van Israël gevallen. Romes adelaar klapwiekt boven de graven zijner koningen, en het kruis, dat hem ergert, staat als een zegeteeken op de puinen van den roem zijns volks. Een Romeinsch Keizer bouwt in Jeruzalem eene Christelijke kerk, en zijne moeder viert in david's stad de geboorte van den gekruisigden. Griekenland en Rome brengen hunne magt en wijsheid ten offer aan den Profeet van Nazareth, en, terwijl de verstooten Jood weeklaagt, zingt eene heidensche vorstin in het land, dat hem ontzegd is, david's Psalmen.
De Zoon van maria heeft zijne grootsche loopbaan voleindigt. Opgevoed in eene heerlijke natuur, buiten de scholen zijns volks, trad hij op, om den roem van deszelfs leeraren te verdonkeren. Hij openbaarde, wat de hemel alleen kon geven, en verrigtte werken, die getuigden, dat Gods volheid in hem woonde. Armen van geest vonden rijkdom, lijdenden en geplaagden hulp in het woord zijner magt. De ligtzinnige bespotte zijnen

{==602==} {>>pagina-aanduiding<<}
ernst, de huichelaar zwoer hem den dood, en niet aan den voet eens troons stond de gezegende moeder, maar onder het kruis van haren zoon. Doch de Engelen, die zijne wieg begroet hadden, wekten ook Hem op uit het graf, en zegevierend over dood en hel, wijdde hij elf getrouwen in, en zond die in de wereld, om in zijnen naam te prediken, de scholen der wijzen te sluiten, de tempels der afgoden te slechten en allen te leeren bidden: ‘Onze Vader in den hemel, Uw naam worde geheiligd!’
Reeds lang waren de vrome herders ontslapen, die den zoon van maria hadden verwelkomd. Meermalen mogen zij wel zich de ontrustende vraag hebben gedaan: hoe toch de belofte zou vervuld worden, daar de uitkomst zoo kwalijk aan het begin beantwoordde. Immers ook kajafas, ook de Sanhedrin zag in de kruisiging van jezus van Nazareth de ontbinding eener gewaagde school. En toen deze in plaats van met één, met elf leeraren aan het hoofd heröpend werd, gaf een liberaal wetgeleerde, koel en bijkans diplomatisch, den raad: ‘Dat zij begaan! Hunne zaak zal van zelve in niets eindigen.’ Keizer tiberius, hoe stroef van gelaat, zou gelagchen hebben, als men hem, bij het ambtsberigt van den Palestijnschen stedevoogd, gezegd had: dat kruis zal eens het eereteeken worden van het Romeinsche keizerrijk. En toch is dat geschied, en daarom zal ook de opbouw der Christelijke Kerk, door de heidensche wereld met vuur en zwaard tegengewerkt, en desniettemin voltooid, een verschijnsel blijven, dat eenig is, al ware het ook mogelijk, dat zij eenmaal in puinen stortte. Alexander de Groote sloopte in korten tijd de Perzische Monarchie, maar de middelen, waarover hij beschikte, waren aan de stoutheid der onderneming geëvenredigd, en eene bloeijende kracht greep de afgeleefde zwakheid aan. Kon de uitkomst twijfelachtig zijn? Mahomet onderwierp een groot deel van Azië en Afrika aan het gezag van den Koran, maar zijn zwaard gold voor eene stemme des hemels, en overreedde zegevierend. Het Christendom, als van een schandtooneel de wereld intredende, was hier eene ergernis, ginds eene dwaasheid, en joeg even-
{==603==} {>>pagina-aanduiding<<}
wel binnen weinig jaren regters, landvoogden en keizers schrik aan. Verguisd,
vervolgd en vogelvrij verklaard, heeft het, met niets anders dan het woord ‘verzoening’ gewapend, in drie eeuwen tijds het heidendom overwonnen.
Geducht was de strijd, die de overwinning voorafging. Het Christendom trad op als hervormend en veredelend beginsel, maar wekte vijandschap en haat bij al wat zich in vernietiging moest oplossen. De Jood zette den haat voort en het ongeluk verbitterde hem, in stede van hem te verzoenen met den verheerlijkte, die zijn volk had toegeroepen: ‘Jeruzalem! Jeruzalem! hoe dikwijls heb ik u willen vergaderen, gelijk de klokhen hare kiekens vergadert, maar gij hebt niet gewild.’ Het volksen maatschappelijk leven in het uitgebreide Romeinsche Keizerrijk wierp een dam op tegen den stroom der waarheid; de Priesters des bijgeloofs hieven een noodgeschrei aan ter behoudenis van hunne altaren, en de hooge Staatsmagt vaardigde strafbevelen uit tegen de herauten van het kruis en hunne aanhangers, als tegen eene nieuwe menschensoort, buiten de wet geplaatst, en méér geschuwd dan de pest. De vrijwording der menschheid was voor de oude wereld een wanklank, die orde en rust met verwarring en vernietiging bedreigde, en zij meende alzoo, dat men niet te vroeg of te streng de hand kon uitstrekken, om de naderende plagen af te wenden. Het Christendom, in zich-zelve de grootste positiviteit, scheen haar eene sloopende negativiteit, en het geloof, dat de wereld overwon, een goddeloos ongeloof, schroomelijker dan dat der scholen; omdat het meer in het leven greep, en de zeden veranderde.
Evenwel verwon de kracht Gods tot zaligheid. Het bloed der martelaren werd het zaad der Kerk; harten werden veroverd en het verstand der wijzen begaf zich onder de gehoorzaamheid des geloofs. In het leger, op de markt, in de huisgezinnen, ja, in de zalen van het Keizerlijk paleis drong de hemelboodschap door: ‘Zoo lief heeft God de wereld gehad, dat Hij zijn eengeboren Zoon gegeven heeft; opdat allen, die in Hem gelooven,

{==604==} {>>pagina-aanduiding<<}
niet verloren zullen gaan, maar het eeuwige leven hebben.’ Terwijl de tempelen van den Kapitolijnschen jupiter ontvolkt werden, verrezen er kerken, bloeiden er gemeenten. De wijsbegeerte verspilde zoo wel den ernst der redenering, als den luim der spotternij. De priester matte zich doelloos af, om den toorn der niet-goden tegen de dienaren van den waren God te wapenen. De Keizers voelden het doodend zwaard magteloos in hunne hand, en het edikt van den afgematten wreedaard galerius, bij hetwelk de woede des heidendoms van Staatswege magteloos en ontwapend verklaard, en de regten van de Christelijke Godsdienst erkend werden, was de preliminaire der overgave van het Heidendom, die later op genade en ongenade geschiedde; want Rome had reeds eenen Christen-keizer, die door het teeken des kruises overwon.
Drie eeuwen zijn er verloopen, en de overwinning is behaald. Romes Keizer schaart zich onder de kruisbanier, en zijne moeder, helena, gaat den geboortedag des Heilands vieren op de plaats-zelve, waar zijne krebbe stond. Wij willen kennis maken met deze brave vorstin, die de deugden van eene monika bezat, en, tot de belijdenis van den naam des Heeren gebragt, haar geloof niet slechts in woorden uitsprak, maar in een leven rijk aan goede werken.
Zij was de gade van konstantius, die een gedeelte van het Romeinsche rijk beheerschte en de Christenen, zoo veel hij vermogt, beschermde; terwijl zijne hooge ambtgenooten hunne laatste krachten stuiptrekkend tegen de gemeente van christus verspilden. Hare afkomst is onzeker. Sommige meenen, dat zij de dochter is geweest van eenen Britschen Koning, koëllus geheeten; anderen beweren, dat zij de dochter was van eenen herbergier te Diepanum, aan de golf van Nikomedië gelegen, en konstantius, toen hij, onder de regering van Keizer aurelianus, van eene zending naar het Perzische hof terugkeerde, zal gevolgd zijn. Wat daarvan zijn moge, dit is wel zeker, dat de adel van haar gemoed geen stamboom of titelen van edele afkomst behoefde.

{==605==} {>>pagina-aanduiding<<}
Zij was eene vrouw, die niet door het purper vereerd werd, maar die zelve het purper vereerde; een getrouwe echtgenoot en zorgvuldige moeder, die voor- en tegenspoed gelijkmatig droeg; niet trotsch in verheffing, niet laag in verdrukking. Toen haar gemaal konstantius tot Cesar werd verheven, en haar zoon konstantijn bereids achttien jaren telde, moest zij hare huwelijkssponde ruimen voor theodora, de voordochter der gemalin van den mede-regent maximianus; niet, dewijl haar echtgenoot haar ongenegen was, maar omdat diokletiaan hem een tweede huwelijk als een hooge staatspligt oplegde. Zij droeg den verschrikkelijken slag met dien vrouwelijken moed, die zelfs niet door trouwloosheid geschokt wordt. Alleen verblijdde zij zich in het geluk van haren zoon, die in de vernedering zijner moeder niet deelde. Integendeel, weldra met het purper versierd, zegevierde hij, na den dood zijns vaders, over alle zijne tegenstanders, en met de magt van augustus alleen bekleed, scheen hij geroepen om zijnen naam aan een nieuw tijdperk der Romeinsche geschiedenis te leenen.
Wel betreurde de Keizerin, in haren ouderdom, het huiselijk leed, dat het schitterend lot van haren grooten zoon vergalde, en hem, opgezet en misleid door eene onwaardige gade, met het bloed van zijn eigen zoon, haren veel geliefden kleinzoon krispus, bezoedelde; maar zij vond sterkte in den God, dien zij in cristus als een vertroostend Vader had gevonden. Toen haar zoon voor het altaar van dien christus knielde, vroeg de vrome vrouw, die jaren lang de waarheid had gezocht: ‘wat moet ook ik doen, om behouden te worden?’ en de Kerk des Heeren bleef het antwoord niet schuldig. Zij ving het op in een heilbegeerig gemoed, en haar leven, tot hoogen ouderdom opklimmende, bleef gewijd aan werken der liefde.
De smart over de ramp van haar huis, dat zoo luistervol was opgerezen, en eene zoo schitterende toekomst te gemoet zag, lokte haar naar de oorden, waar de Heiland vermoeiden en beladenen heeft tot zich geroepen, en voor zondaren in den dood is gegaan. De vrome

{==606==} {>>pagina-aanduiding<<}
weduwe gevoelt zich verjongd, nu zij hare knieën buigt, waar het kruis heeft gestaan en het bloed des Zaligmakers vloeide, en wij vergeven het haar gaarne, dat zij in hare vrome onnoozelheid menschen geloofde, die haar een stuk hout toonden, hetwelk zij voorgaven van het kruis te zijn, waaraan jezus stierf, en dien gevonden, haar, zoo zij dacht, toevertrouwden schat hoog vereerde. Men wil, dat zij de helft er van aan makarius, den Patriarch van Jeruzalem, en de andere helft aan haren zoon geschonken hebbe, die, zoo als verder wordt beweerd, een gedeelte er van in zijne schatkamer bewaarde en het overige in zijn standbeeld besloot, hetwelk later den luister zijner nieuwgebouwde stad verhoogde. Wij schroomen niet, helena als een sieraad van haren tijd te prijzen; maar wie zou van ons vergen, haar boven haren tijd verheven te achten? Haar uitwendig kerkelijk bedrijf droeg er, gelijk natuurlijk is, de kleur van, doch haar geloof, hare hoop en liefde, geenszins vruchten van dien tijd, waren uit God geboren, en blijven bestaan, ook wanneer tijdsvormen zich doen gelden. Zoo weeft het Christendom zich in den tijd in, terwijl zijn wezen er boven staat.
Van Golgotha trekt de Keizerinne-moeder in bedevaart op naar Bethlehem, om er plegtig den geboortedag te vieren van den Koning, wiens troon hooger staat dan die van haren Keizerlijken zoon. Maar hoe kon zij de gezochte plaatsen vinden? Wie waarborgde haar, dat zij was op de eigen plek, waar de Verlosser is gestorven en begraven, geboren en opgestaan? De vijandschap der menschen tegen het Evangelie van Gods genade en tegen het kruis, dat van de zonde der wereld getuigde, had dit gemakkelijk gemaakt en zelfs allen twijfel opgeheven.
Toen Keizer hadrianus, in 132, Palestina bezocht, vond hij op den berg Sion een Christelijk godsgebouw en hier en daar verspreid liggende woningen van Christenen. Hij vroeg naar hunne godsdienst, en lachte met hetgeen hem, den Romein, en den opperpriester der goden, een dwaas bijgeloof scheen. Evenwel was hij geen man des

{==607==} {>>pagina-aanduiding<<}
bloeds, en wilde geene vervolging, maar hij begreep dit bijgeloof te kunnen vernietigen, door op die voor de Christenen heilige plaatsen tempelen te stichten voor de goden van den Staat, welken hij als Keizer vertegenwoordigde. Zoo deed hij op de rots van het heilige graf een tempel voor venus, de ontuchtige godinne van Pafos; op Golgotha een tempel voor jupiter, en te Bethlehem een tempel voor adonis bouwen. Aldus zou, gelijk hij waande, het Christelijk bijgeloof, dat in Efrata's grot het lied van Gods welbehagen in de menschen herhaalde, verstommen voor den aangeheven treurzang van adonis. De Romein wist niet, wat diepe zin in zijn bedrijf verborgen lag, daar hij op de geboorteplaats van het Christendom den treurzang over adonis, als ware het een graflied over het wegstervende heidendom, deed aanheffen.
En hoe wist men nog, zestig jaren na de Flaviaansche verwoesting van stad en land, wáár Golgotha stond, wáár de hof van jozef lag, wáár de krebbe des Verlossers gestaan had? Denkt niet, dat de eerste belijders van jezus naam die merkwaardige plaatsen, zoo vol herinneringen, niet in levendig aandenken zullen bewaard hebben. Bij verwoesting en brand moge men de plaats niet kunnen wedervinden, waar zijn huis heeft gestaan; de bergen en rotsen hadden de brandfakkels der Romeinen getart, en niemand kon zich vergissen in de hoogte, waar het kruis had gestaan, of in de grotten, in welke de herders van Bethlehem hunne schapen stalden. De Christenen, die na. de Romeinsche overheering in het land bleven, deelden het aan later komenden en aan hunne kinderen mede. De overlevering ging getrouw van vader op zoon over, en toen er zestig jaren later heidensche tempels werden gesticht, stonden er reeds voor twee eeuwen vaste, onbedriegelijke merkpalen. Ook is het zeker, dat de Christenen van de eerste helft der vierde eeuw geene zoo afgodisch ontwijde plaatsen voor de tooneelen van christus geboorte, lijden en opstanding erkend zouden hebben, indien zij dáártoe geene verbindende historische gronden hadden bezeten.
Helena ergert zich over deze nablijfselen van het hei-
{==608==} {>>pagina-aanduiding<<}
dendom, bestemd om de geschiedenis der waarheid uit het geheugen te wisschen. Zij doet ze dan weg ruimen, en nu treedt de vorstin, in het avondüur, met heiligen eerbied de grot binnen. Zij is nog als in den nacht van het Engelenlied. Hare wanden zijn niet verouderd. Een grijze dienstknecht van zijnen Heer, de vrome Patriarch van Jeruzalem, zingt, door een koor van priesters ondersteund, het lied der geboorte van het tweede leven der menschen. Diepe ontroering grijpt de eerwaardige pelgrimme aan. Hier toch het eerst had Hij de vriendelijke oogen ontsloten, die zich bekend zou maken als God geopenbaard in het vleesch; hier had zijne moeder gezeten, met hemelschen lust blikkende op het wonderbare kind, hetwelk den troon zijns Vaders zoude beërven tot in eeuwigheid; - hier geluisterd naar de herders, die haar verhaalden, wat de hemel aan de aarde had bekend gemaakt; - hier de wijzen uit het Oosten ontvangen, die, vertegenwoordigende de aanstaande hulde der heidenen, goud, myrrhe en wierook aan de voeten van den toekomstigen Koning der eere nederlegden; - hier de oogen geloken voor den slaap, en gedroomd van 's menschen heil en van de heerlijkheid van haren zoon; - hier was zij ontwaakt, om door eene haastige vlugt haren zuigeling aan het staal te onttrekken van den moorddadigen dwingeland, die david's troon ontwijdde; - hier had zij geleden en gejuicht, de begenadigde onder de vrouwen, die de wegen Gods begreep, en er nooit over klaagde; die in de krebbe door het geloof eenen Koning had aanschouwd, en later even geloovig stond onder het kruis, waarop hij, verguisd en bespot, leed en stierf; maar hem ook zag in zijne zegepraal, en, zelve opgenomen in den hemel, door alle geslachten wordt zalig genoemd, als de moeder des Heeren.
Zulke dierbare, het hart met een heilig gevoel doordringende herinneringen overstelpen de waardige pelgrimme, en zij verlangt, als simeon weleer, ‘nu henen te gaan in vrede.’
Maar eerst zal zij hare eben-haezers oprigten. Zij legt den grond tot eene kerk, die op het dak der grot zal

{==609==} {>>pagina-aanduiding<<}
rusten. Zij wenscht, dat de volgende eeuwen den Verlosser boven de stede van zijne wieg zullen verheerlijken, en de kerk, door eene vrouw aan de edelste der vrouwen gewijd, verrijst dáár, die later door plaudia en eudocia, de gemalin en de zuster van Keizer theodosius II, is voltooid of verfraaid. Zoo keert helena naar het Westen terug en ontslaapt niet lang daarna te Konstantinopel, in de armen van haren zoon, die in 335 voltooit, wat zijne moeder begonnen had, door de kerk der opstanding op het Heilige Graf in te wijden.

III.

Efrata en Godfried van Bouillon, of de worsteling van het Christendom tegen het Islamismus.

‘Voor hem zullen alle geslachten der volken aanbidden.’



Ps. xxii:25.
‘Das Zeichen ward jetzt prächtig aufgerichtet,

Das aller Welt zu Trost und Hoffnung steht,

Zu dem viel tausend Geister sich verpflichtet,

Zu dem viel tausend Herzen warm gefleht,

Das die Gewalt des bittern Todts vernichtet,

Das in so mancher Ziegesfahne weht;

Ein Schau'r durchdringt des wilden Kriegers Glieder;

Er sieht das Kreuz, er legt die waffen nieder.’



Herder.
Het is wederom de gedenkdag van des Heeren geboorte. Op één jaar na hebben elf eeuwen zich nedergevlijd onder de breede schaduw der historie, verheerlijkt door de groote werken, welke de Almagt gedaan heeft voor de kinderen der menschen.
In vromen ootmoed staan de broeders van het klooster, dat aan Bethlehems Kerk belendt, voor de altaren. Zij bidden, maar hun omzien naar den hoofdïngang doet genoeg bespeuren, dat zij een belangwekkenden bezoeker verwachten. De ruime kerk is ook geheel ingerigt om eene talrijke en aanzienlijke schaar te ontvangen.
Het koor, anders met traliewerk en een verguld hou-
{==610==} {>>pagina-aanduiding<<}
ten beschot afgesloten, is nu open, en op het altaar der drie Oostersche wijzen zal de hooge dienst worden verrigt. De kerk, in het vroom gemoed van helena ontworpen, is in den vorm van een Grieksch kruis gebouwd. Twee rijen, ieder van twaalf marmeren zuilen, van Korintische bouwörde, dragen het schip der kerk. Slechts weinig sieraden zijn aangebragt, en de beelden der Heiligen boezemen geen gunstig denkbeeld in van de kunst dier tijden; maar iets hoogers dan menschelijke kunst houdt het gemoed op deze gewijde plaats bezig.
Daar doet trompetgeschal zich hooren. Wie naderen ginds in statigen optogt uit Sions stad langs de bron der drie koningen? Het zijn geene herders, wier verhalen de woorden wedergeven van het Engelenlied; het is geene vrouwenschaar, die de kroon des geloofs, meer waardig dan eene keizerlijke diadeem, op 's Heilands krebbe komt nederleggen; het is een stoet van edele ridders uit het verre westen, met schitterende wapenrustingen bekleed; mannen van kracht, die, om de kruisbanier te beschermen, den handschoen toewierpen aan de kampioenen der halve maan, en zegevierend haar geplant hebben in het bloed der vijanden van de Christenheid. Het ridderlijke Europa, vol jongelings overmoed en opgewonden geestdrift, heeft zich op het Mohamedaansche Azië geworpen, en een strijd op leven en dood aangegaan, om de hun zoo heilige plaatsen aan ongeloof, bespotting, wrevel en hoon te ontrukken, en de nedergéworpen banier van het Kruis weder op de gewijde bergen te planten. Zij hebben getriumfeerd en het bloed der Muzelmannen in stroomen doen vlieten. Met wapenen, van welke dat bloed nog leekt, als wilden zij het zwaard der wraak aan den Vorst des vredes wijden, kwamen de legerhoofden met hunne wapenknechten naar de kerk der opstanding en kusten de heilige plaatsen. Doch daar willen wij hen niet ontmoeten. Wij huiveren eene stede te naderen, waar een vloek opgaat uit de lijken van verslagenen.
De woedende koorts is gestild, nu zij het geboortefeest van den Heer, wiens kruisteeken zij aan hunne wapen-
{==611==} {>>pagina-aanduiding<<}
rokken dragen, te Efrata komen vieren, om op de plek te aanbidden, waar hij, als mensch, het eerste levenslicht aanschouwde. Met diepen eerbied treden de ridders de kerk binnen, dalen af in de heilige grot, raken met dankbare lippen de onvergetelijke krebbe aan, en in de kerk weder opgestegen, plaatsen zij zich voor het hoog-altaar. In het midden hunner schittert boven allen godfried van bouillon, de Nederlander, wiens handen zuiver zijn van onschuldig bloed, gelijk zijn hart van ongeregtigheid. Wij kennen hem, den vromen zoon van eustachius en ida, de zuster van govert met den bult. Hij overdekte zich met roem en eer en verdiende wèl de held te zijn van eenen dichter, wiens genie in hem het ideaal eens volmaakten ridders vond verwezenlijkt. Ridderlijk opgevoed, hanteerde hij spelend het zwaarste wapentuig. De natuur had hem bevoorregt met eenen krachtigen ligchaamsbouw, rijzige gestalte en bevallig, innemend gelaat. In dat gezonde ligchaam woonde eene gezonde ziel. Door godsvrucht nog meer geadeld dan door eene hooge geboorte en schitterende afkomst, die van moederszijde tot karel den Groote opklom, was hij ook bij de roemrijkste feiten tegen nijd en afgunst beveiligd; want zedigheid en bescheidenheid maakten het stoute zelfs in ieders oog beminnelijk. Getrouw aan zijnen fel bestookten Keizer en Heer, velde hij aan den Elster den oproerigen rudolf van Zwaben, met de punt der Rijksbanier, die alleen hij was waardig gekeurd in den veldslag te dragen. Hij stond de eerste op de muren van Rome, toen zijn vorst wraak kwam oefenen over de verguizing van Canossa. Maar boven alles was hij aan
dien Koning getrouw, wiens troon is aan des Vaders regterhand. Toen de Germaansche volkstammen den Hellespont overstaken, om het graf des gekruisigden van den overmoed en de kwellingen der Turken te bevrijden, had hij zijne haardstede en altaren verlaten; 70,000 voetknechten en 10,000 ruiters, meest Belgen en Friezen, waren zijne onbesmette banier gevolgd, en toen Jeruzalem heroverd was, werd aan hem het opperbewind over het Heilige Land opgedragen; maar de zedige Neder-
{==612==} {>>pagina-aanduiding<<}
lander weigerde eene gouden kroon te aanvaarden, waar zijnen Heer en Heiland een kroon van doornen op het lijdend hoofd was gedrukt.
Dáár buigt hij de knieën in godvruchtige aandacht, zijn geest zweeft elf eeuwen terug tot den Eeuwig gezegende, die op de wereld kwam, om ook hem te verlossen van zondenschuld, en ook hem te kroonen met prijs en eer. Naast hem zitten zijne broeders, boudewijn, zijn opvolger, die de kroon zal aannemen, welke zijne nederigheid afwijst, en eustachius, die weldra zijne erflanden zal bezitten. Robert van Normandië, de zoon van willem, Engelands veroveraar, en robert van Vlaanderen leggen hier de gewijde wapenrusting af, om eerlang naar hun geboorteland terug te keeren.
Hugo van Vermandois, de broeder des Franschen Konings, is een sieraad in dezen kring. Was hij als een echte Franschman los en luchtig, praalziek en ijdel, werd hij ook door sommigen in magt en rijkdom overtroffen, in regtvaardigheid en goede trouw stond hij bij niemand achter. Aan zijne zijde heeft steven van Blois plaats genomen, die zoo vele burgten bezat als er dagen in het jaar zijn, en raymond van Tholouse, de rijkste Vorst van Frankrijk, die het genot zijner schatten opofferde, om zijnen ridderlijken roem op het graf des Verlossers te verheerlijken.
Bijzonder valt onze aandacht op twee Italiaansche Noormannen. Het zijn neven. De een is bohemond van Tarente, de ulysses der kruisvaarders, die, sluw als zijn vader robert guiscard, in het Oosten vergoeding zoekt voor de schade in Apulië geleden, en in Antiochië zich een Vorstendom grondt. De andere is tankredo van Hauteville, een ridder zonder smet of blaam, wiens banier reeds boven de kerk van Santa maria de presepio wapperde, toen de kruisvaarders de poorten van Jeruzalem naderden. Zoo jong als hij is, overtreft hij de jongeren in stoute daden, de ouderen in beraden ernst. Maar bovenal is hij sterk in ongeveinsde godsvrucht en vergeldt nimmer kwaad met kwaad. Zijn met overwinningen bekroonde heldenmoed versmaadde alle list

{==613==} {>>pagina-aanduiding<<}
en bedrog. Van praalzucht afkeerig, won hij lauweren zonder die te verlangen. Met ziel en zin den Heere toegewijd, aarzelde hij nog in de keuze tusschen het altaar en het zwaard, toen het laatste hem aantrok door de Kerk met het ontzagchelijke woord: ‘God wil het.’ In den kruistogt, die moed en godsvrucht zamensmolt, vond hij zoo wel de eene als de andere neiging bevredigd.
Deze Edelen met hunne schildknapen en dienstmannen, onder welke ook ludolf en engelbert van Doornik zijn, die het eerst de muren van Jeruzalem beklommen hebben, vieren jezus' geboorte boven de plaats, waar hij verscheen in het vleesch, en zingen in den rijk verlichten tempel het morgenlied der verlossing, nu tevens het avondlied en de uitvaart der elfde eeuw, die onder oorlogsvuur en vertwijfelenden strijd tusschen twee werelddeelen, tusschen de belijders van het Evangelie en de volgelingen van den Koran, ten grave gaat, en de volgende zal doen beslissen tusschen de zon van Golgotha en de halve maan van Mekka. Zij allen hebben vader en moeder, gade en kroost, huis en erve verlaten; voor den naam des Heeren de wapenen aangeschoten; verre en vreemde landen doorkruist; honger en dorst geleden, hitte en koude verdragen. Het zwaard heeft hun den versperden weg moeten openen, en duizenden bij duizenden hunner togtgenooten zijn omgekomen door gebrek, pest en oorlogsvuur. Maar zij zijn gespaard gebleven, hebben de ontheiligde stad aan het bezit der heidenen ontrukt en eene wrake geoefend, waarvan de laatste geslachten zullen gewagen. De Muzelman vlugt sidderend. Zijne tranen vloeijen zaâm met het bloed zijner broederen, wier onbegraven overschot hij den gieren ten prooi moet laten. Terwijl Bagdad en Mekka weeklagen, heffen de strijders van het kruis bij de krebbe van Efrata het zegelied van ambrosius aan. - Welk eene verandering sedert de moeder van konstantijn den grond tot deze kerk gelegd heeft. Zij vierde het overwinningsfeest van het Christendom op het Grieksch-Romeinsche veelgodendom, thans is het de eeuw der wor-
{==614==} {>>pagina-aanduiding<<}
steling van het Christelijk-Germaansche element tegen en met
het Islamitische noodlotsbeginsel.
Een zwaar onweder kwam op in de zevende eeuw boven de hoofden der verzwakte en ontzenuwde Christenen. Terwijl zij spitsvondig haarkloofden, elkander, om beuzelingen, verketterden en verbanden, en het Christendom verkwijnen lieten, trad in het gebergte van Arabië een stoutmoedig en welberaden veroveraar op, die zich een profeet noemde van God gezonden, en de zonen van ismaël wierpen heinde en verre het kruis ter neder. Hun alverterend en geloovigmakend zwaard verdelgde in Klein-Azië schier allerwege den Christelijken naam, en verhief den Koran tot het wetboek der kinderen van het Oosten. Als een springvloed over de kustlanden van Afrika uitgestort, en in Spanje doorgedrongen, zagen zij in het Westen het eindperk van hunnen zegetogt, terwijl hunne nog onbeteugelde geestdrift op de stalen borst van karel den Hameraar zich te berste stootte.
Meer en meer taande de luister der stad, welke konstantinus stichtte om het eeuwige Rome te vervangen, Maar des te krachtvoller en magtiger waren de Germaansche volkstammen geworden. Zij hadden wodans donkere wouden omverre gehakt, en bedehuizen voor christus aan de boorden van den Rijn en den Donau, van de Seine, Garonne en den Taag opgerigt. Het Kapitool, dat eens der wereld de wet had voorgeschreven, werd bewoond door eenen Opperpriester, beheerscher der vorsten, en opvoeder en gestrenge tuchtmeester der zich ontwikkelende volken. Het Christelijk beginsel in het Germaansche volksleven opgenomen, smolt er mede ineen; barbaren veredelende en zelf iets van die barbaarschheid ontvangende. Uit wouden opdagende, boven moerassen zich verheffende, en aanvallende op de overblijfselen der Romeinsche Maatschappij, traden de Germanen een vormend tijdperk in, waarin zij zich, even als de Israëliten onder het bestuur der Rigteren, en de Grieken tijdens de Trojaansche heirvaart, door heldenmoed en schitterende feiten onderscheidden. De middeleeuwen moesten ridders voortbrengen, die door stoute, gewaagde,

{==615==} {>>pagina-aanduiding<<}
vermetele bedrijven Europa eene toekomst schiepen, en er eene zedelijke en stoffelijke meerderheid over de wereld, die het Christelijk beginsel afstootte, aan waarborgden.
Het Christendom heiligde met de kleur des tijds de ridderdaden van het voorgeslacht; dit maakt den gewapenden togt naar het Oosten begrijpelijk. Het Christendom, dat geene Utopia's schept, vormt de menschen, doch niet naar gegeven théoriën op het papier, maar praktiesch in het leven. Het doet ook geene sprongen, maar schrijdt stapvoets verder, al naar dat de voorwerpen zijn, die het bij de hand neemt. Het vond in de volkstammen, welke het Westersche Keizerrijk ontbonden, geene wijsgeeren of dichters, allerminst plannenmakers, zoo als die, welke in de negentiende eeuw landkaarten van het onbekende Ikarië teekenen; maar ruwe kinderen der natuur: méér vaardig met de hand dan met de tong, spoediger gereed tot uitvoering dan geschikt voor beraad, maar die juist daardoor tot helden rijpten, en het bezielende Christendom dreef hen en volgde hen op de baan der eer roemrijk en grootsch; zóó dat al het licht, al de beschaving, van later tijden met hunne kunsten en wetenschappen, uit dit leven en streven ontwikkeld zijn. Wat er in de middeleeuwsche volksöntwikkeling kwaads en verkeerds was, is door het Christelijk element bedwongen, onschadelijk gemaakt en uitgeworpen; wat er goeds en voortreffelijks in leefde, is er door geheiligd, ontplooid en veredeld.
Sedert de Keizerinne-moeder helena de onvergetelijke plaatsen bezocht en met kerken en kloosters, als zoo vele gedenkteekenen harer liefde en dankbaarheid, begiftigd had, klom de begeerte in Griekenland en het gansche Westen, om neder te knielen, waar de Heiland der wereld de knieën gebogen; te bidden waar de Mond der waarheid gebeden; de aarde te drukken, waar zijn voet die betreden had. Palestina was een levend woord Gods, en een boek van christus wonderen; geprent, vóór dat de mensch de drukkunst nog had uitgevonden. Noem haar bijgeloof, die sterke aandrift ter bedevaart; maar

{==616==} {>>pagina-aanduiding<<}
met hetzelfde regt zal ik u een dweeper noemen, als gij het ouderlijke huis opzoekt, en dáárin met heiligen dank de kamer, in welke eene dierbare moeder, met het oog ten hemel gerigt, uwe wieg schommelde, en u toen ge hare lessen begrijpen kondt, leerde bidden: ‘Onze vader!’
De verovering van het Heilige land door de Saraceensche Khalifen had de bedevaarten niet bemoeijelijkt; maar toen de woeste Turksche horden Palestina veroverd hadden, werden de pelgrims aan allerlei knevelarijen en kwellingen onderworpen, en het opgeschrikte Westen hief een weemoedvollen klaagzang aan, als de zoon van jakob, die nog elken Sabbat den val van Sion betreurt. En toch namen de bedevaarten, in weerwil der moeijelijkheden, toe. Het scheen alsof het gevaar de begeerte om het te trotseren aanwakkerde. Monniken, prelaten, vorsten, hoog aanzienlijke vrouwen togen op weg. Maar geen pelgrim maakte dieper en blijvender indruk, dan petrus van Amiëns, die, uit Jeruzalem in zak en assche teruggekeerd, met zijn noodgeschrei Europa vervulde, en zich door den Verlosser zelven geroepen verklaarde, om groot en klein te bezweren, als een eenig man naar Judea's gebergte op te trekken, en de krebbe des Verlossers en de kerk der Opstanding aan de handen der ongeloovigen te ontscheuren. Zijn geroep vond weêrklank. De jongelingsleeftijd van Europa verstond de stem der verbeelding. Reeds de zevende gregoor was op een gewapenden togt naar Palestina bedacht geweest; alleen de worsteling voor de oppermagt van den Pauselijken stoel had zijn voornemen in den weg gestaan. Zijn opvolger urbanus ontstak te Placencia en te Clermont, bij de tienduizenden der verzamelden, eene geestdrift, alsof eene roepstem uit hoogere wereld hun tegenklonk, en blies een yuurgloed aan, die twee eeuwen noodig had om uitgedoofd te worden.
Wij behoeven niet te vragen: met welk regt die gewapende heirtogten zijn ondernomen? Men zou kunnen antwoorden: met hetzelfde regt, waarmede de Turken zich van het Heilige Land hadden meester gemaakt. Meer-
{==617==} {>>pagina-aanduiding<<}
dere beschaving schijnt een regt van eigendom op mindere beschaving te bezitten. Zoo heeft Europa zich de volken over den Atlantischen oceaan onderworpen. Eerst bij gelijke beschaving herstelt zich het evenwigt, en maken zich de overheerden vrij. Aldus voedt het grootere schepsel zich ten koste van het kleinere. Maar wat vragen wij te Clermont naar staatkundig regt? Godfried van Bouillon en zijne togtgenooten dachten er zelfs niet aan, toen zij het zwaard aangespten, voor hetgeen zij het regt en de zaak des Heeren hielden. Daarenboven was die heirtogt de natuurlijke uitdrukking van den ontwaakten geest, om zich uit te breiden, om zijne meerderheid, waarvan hij zich slechts donker bewust was, te ontplooijen. Vroomheid, gehuwd aan jongelings vermetelheid ontgloeide den ridder, den priester, den monnik en den lijfëigene, om zich een nieuwen tijd te scheppen. De verovering van Jeruzalem was méér dan een Trojaansche heirtogt. De bedrijven der Kruisvaarders heeten in den aanschouwelijken stijl dier tijden, daden Gods door de Franken bedreven, en te regt mogt een deelgenoot er van zeggen: ‘Dat de kruistogt de merkwaardigste gebeurtenis was nà de schepping der wereld, en nà de komst van christus in het vleesch.
En daarom begroeten wij de mannen, die, leunende op hun heldenzwaard, in de grot van Efrata het kerslied aanheffen, niet met verachting, maar met bewondering, en vinden het even zoo natuurlijk, dat Europa toenmaals, met opöffering van teedere belangen, henen snelde, om den heiligen grond te herwinnen, die verloren was, als dat, in onze dagen, duizenden en duizenden zich aan gebrek, kommer en levensgevaar bloot stellen, om het edel metaal in het nieuw gevonden goudland op te delven. Alleen danken wij het Albestuur, dat, terwijl de elfde eeuw zich sloot onder hardnekkigen kamp tusschen het Christendom en het Islamismus, onze halve eeuw, na dreigende stormen en onweders, zich vreedzaam nedervlijt, slechts strijdende met het woord en de wapenen des geestes.


{==618==} {>>pagina-aanduiding<<}

IV.

Efrata en prinses Marianne, - en de zegepraal der toekomst.

‘Blijf bij ons; want het wil avond worden.’



Luk. xxiv:29.
‘Bergen mogen wijken, en heuvelen wankelen; maar Mijne genade zal van u niet wijken, en het verbond Mijnes vredes zal niet wankelen.’



Jes. liv:10.
Het Christendom heeft zijne historische dagen; - gelijk het zelf geene uitkomst is van schoolsche redenering, maar een feit, hemelsch en aardsch, Goddelijk en menschelijk. Als de Natuur onder eene zilveren wintersprei insluimert en als wegsterft, begint zich het historisch leven der genade te openbaren, en te gelijk met de wedergeboorte der zon gaat het geestelijk licht op te Bethlehem. Het is nog immer een der genoegelijkste feestgetijden, als het Kers-uur slaat, en het jubellied den Serafijnen wordt nagezongen. Hoe ook door vormen gescheiden, hoe verre door bergen en zeeën van elkander verwijderd, gelijke lof klimt in het Oosten en Westen, Noorden en Zuiden uit alle monden en harten. De boodschap des hemels is nog een levenbrengend woord aan de menschen: ‘Ziet ik verkondig u groote vreugde; de christus is geboren!’ en de wereld geeft er nog de Apostolische weerklank op: ‘Hij heeft onder de kinderen der menschen gewoond, heerlijk als de eengeboren Zoon van den Vader, vol van genade en waarheid.’ - En als nu dit loflied weder zal herhaald worden, zijn wij tot het middelpunt der negentiende eeuw geklommen. Wij slaan beurtelings onze blikken terug, of zien vooruit, en wat er van zij, dat bekommering inboezemt, met angst vervult, en vrees aanjaagt, wij zeggen: ‘Heer blijf bij ons; want het wil avond worden!’ en de Godspraak antwoordt: ‘Bergen mogen wijken en heuvelen

{==619==} {>>pagina-aanduiding<<}
wankelen; maar Mijne genade zal niet van u wijken, en het verbond Mijnes vredes zal niet wankelen.’
Daarom zijn wij voor het schip der Kerke niet bezorgd, al wordt het door stormen geslingerd; de Heer is aan boord. Hij slapel wat zou ons deren? Zoo ras Hij ontwaakt, klinkt Zijne stem over de bewogen wateren: ‘Weest stil!’ en de orkaan is gebreideld. Daarom de zeven-en-dertigste halve eeuw der Christelijke Kerk dankbaar gesloten, en de nieuwe halve eeuw ingetreden met een rustig vertrouwen en vaste hoop. Wij begeven ons nogmaals naar Efrata.
Zagen wij eerst de herders de hoog begenadigde moeder geluk wenschen; vergezelden wij drie honderd jaren daarna eene hoogbejaarde Keizerin, welke de toebrenging van de Westersche heidenwereld aan de wieg des overwinnaars vierde; hielden wij kers-avond met godfried van bouillon en zijne dappere strijdgenooten, die Bethlehems grot en het Heilige graf van de ongeloovigen zuiverden; nu ontmoeten wij op onze bedevaart eene Nederlansche Vorstin, die van haren togt naar het Heilige Land wederkeert.
Het Huis van oranje, dierbaar aan Nederland, beslaat eene waardige plaats in de geschiedenis van de Christelijke Kerk. Toen het heerschzuchtig Spanje het geweten in kluisters prangde, en de getrouwe vrienden des Heeren in kerkers deed zuchten, of op brandstapels tot zwijgen bragt, bezielde willem van Oranje het hart zijns volks met edelen moed, en 't wierp, door hem voorgegaan, de banden af. Het Nederlandsche volk trad, na eenen tachtigjarigen strijd, onder de banier van oranje, volgehouden te hebben, met eere en majesteit op in het Europesche statengezin, vrij als burger, vrij als Christen. Toen de bijgeloovige jakob zoo dwaas als listig beproefde zijn volk aan het afgeschudde juk van het Vatikaan te onderwerpen, sloeg het zuchtend Albion smeekend de oogen op oranje, en de derde willem weerde niet alleen de geestelijke verdrukking van de Britten af, maar handhaafde ook de vrijheid van Europa tegen de schitterende wapenfeiten van den overmoedigen lodewijk, die zoo wel

{==620==} {>>pagina-aanduiding<<}
de Duitschers als zijne onderdanen door kanonvuur en sabelslagen dacht te bekeeren. Het Huis van Oranje is sedert drie eeuwen vereenzelvigd met echte verdraagzaamheid, bescherming der waarheid, vrijheid en geestelijk leven. Nederland, door godsdienst verlicht en beschaafd, hoopt immer dit Doorluchtig Huis te vereeren, waarop zijne vaderen roem droegen. Het is streelend voor ons Christelijk gevoel, op den gewijden grond eene beproefde dochter van dit beroemd geslacht te ontmoeten. Daar zal zij zich gesterkt hebben in den Heer, harer vaderen God. Zucht naar kunstgenot kan hare schreden niet gerigt hebben naar de boorden van de Jordaan en naar Sions bergen. Wie zich verdiepen wil in 't beschouwen van de werken der oudheid, bezoeke de burgt van minerva in de stad van perikles, of betrede de tempels, de paleizen, en de koninklijke graven van het honderdpoortige Theben. Palestina's rotsen, bergen en valleijen trekken alleen het gemoed aan, dat zich verlustigen wil in de zalige herinnering van Gods wonderen. Wat menschenhanden op dien grond gebouwd hebben, boeit de aandacht weinig. Zelfs hebben de kerken hier en daar iets stuitends voor het gevoel, als verbergende het eigenlijk groote dat het oog zoekt. Palestina, met zijne naakte rotsen en grotten, is een niet met handen gemaakte tempel, den Hoogepriester waardig, die, in zich-zelven, op een berg-altaar het eeuwig offer heeft gebragt tot verzoening en vrede.
Wij zullen niet vragen, welke aandoeningen de Doorluchtige Prinses en haar eenvoudig gevolg beheerschten, die vraag zal door den bekwamen man, die haar op dezen togt heeft vergezeld, welhaast beantwoord worden. Wij vergenoegen ons haar eenen eerbiedigen groet te wijden, terwijl onze verbeelding de oorden doorzweeft, die hare voeten hebben betreden.
Het is het broodhuis niet meer, dat wij in Bethlehem wedervinden. De bittere vloek, dien de Jood over den heiden uitsprak, is ook gevallen op zijn geboortegrond, dien hij heeft moeten verlaten en nog dagelijks betreurt. Armoede heerscht er buiten de stad, ofschoon er sedert

{==621==} {>>pagina-aanduiding<<}
eenige jaren het juk der Turken minder knelt, en blijdere dagen van betere welvaart aanlichten. Grieken, Armeniërs en Latijnen maken de bevolking uit van Efrata. Zij leven niet meer als de vroegere Bethlemieten van de veehoederij; want de heiligheid der plaats geeft hun andere eigenaardige middelen van bestaan.
Te Bethlehem schittert een onafgebroken Kersdag. Dagelijks wordt er het geboorte-lied gezongen, en ieder, die de krebbe nadert, houdt dien dag voor den onvergetelijken Decemberdag, die, om met onzen roemvollen dichter te spreken:

‘De wieg des Verlossers bij 't graf van den tijd’ 

plaatst. Gelijk men in vele landen op Kerstijd aan hen, die men lief heeft, geschenken biedt, welke van den zwaar beladen kersboom afhangen; zoo is hier, het geheele jaar door, eene markt van allerlei dozen, koraalsnoeren, kruisen, rozenkransen, en andere voorwerpen door de inwoners vervaardigd. Geen pelgrim weigert, hier eene uitgave te doen. Gaarne neemt elk ook zulk een aandenken mede van de merkwaardige plaats.
Aan het einde der stad is het Klooster van St. giovanni, hetwelk veel heeft van eene citadel, met dikke muren beschermd. Daar de hoofdpoort gesloten is, om tegen overmagt van de ongeloovigen veilig te zijn, worden wij binnengelaten door eene met ijzer beslagen poort, zoo laag, dat wij moeten bukken, om er door te komen. De Prior, een bejaarde Spanjaard, een zeer beleefd mensch, ontvangt ons. Hij was, in den bevrijdingsöorlog tegen napoleon, Kolonel in Spaansche dienst, doch heeft, na den vrede, eene gelofte volbragt, en de uniform tegen het monnikskleed verwisseld. Gaarne evenwel spreekt hij nog van zijne veldtogten, vooral wanneer mannen van wapenen zijne gastvrijheid inroepen. Hij geleidt ons in de Kerk van Santa maria de presepio, die onmiddellijk met het Klooster verbonden is. Dit gebouw, niet veranderd door de Kruisvaarders en onverlet gebleven bij de verwoestende overheeringen van later invallende barbaren, draagt nog al de kenteekenen zijner Byzantijnsche

{==622==} {>>pagina-aanduiding<<}
stichting. De Grieken, Armeniërs en Latijnen hebben elk een afzonderlijk gedeelte der kerk voor hunne eeredienst in gebruik. Zoo blijft het verschil van vormen zich handhaven onder hetzelfde tempeldak. Eens in het groote huis des Vaders zullen zij te zamen vloeijen; of zal reeds hier op aarde de dag aanlichten, waarin de muren van het Jericho des onderscheids op het geschal van het eenig geloof der liefde zullen nederstorten?
Een der paters steekt eene lantaarn aan, om ons voor te lichten bij het afdalen naar de grot, onder het hoog-altaar der kerk. Vijftien trappen gaan wij af, en treden nu, door onderaardsche gangen, naar de gewenschte plaats. Hier toeven wij in eene cel, waarin de negentigjarige hieronymus den avond zijns levens doorbragt, in eene andere rust zijn gebeente. Daar is de grot, waar zijne vriendinnen, de heilige paula en hare dochter eustochium, afstammelingen uit het edel geslacht der scipio's en gracchen, de weelde van Rome ontvloden, om in liefelijke afzondering het zoete van den gemoedsvrede te smaken, en in plaats van met juweelen, zich sierden met de roos uit Sarons dal. Eusebius van Cremona wenschte den morgen der opstanding naast de krebbe van den Levengever te verbeiden. Hij ligt hier begraven. Op een kleinen afstand ontdekt gij den put, waar de onnoozele kinderen, welke de dwingeland aan zijnen argwaan opöfferde, gezegd worden begraven te zijn, en daar ginder is een grot, welke maria verborgen hield, tot dat jozef ter afreize naar Egypte gereed was. Doch niets van dit alles weegt op tegen den indruk, die ons aangrijpt, als wij de hoofdgrot binnentreden. Bij het licht van twee-en-dertig lampen, meest allen geschenken van Europesche Vorsten, vertoont zich het inwendige van dit Sanctum Sanctorum. De grot is vijftien schreden lang, ongeveer vijf breed, en eene dubbele manslengte hoog. De rotswanden zijn met marmeren platen bedekt, om de vurige begeerte der pelgrimmen, die ze afbrokkelden, te matigen. Even zoo is ook de grond met marmer bevloerd. De plaats, waar men wil, dat het heilige kind zal gesluimerd hebben, wordt aangeduid door eenen kring van jaspis en agaat, met zilveren stralen, waar binnen
dit eenvoudig, maar zoo veel uitdrukkend inschrift is geplaatst: ‘Hic de virgine maria jezus christus natus est.’ (hier is jezus christus uit de maagd maria geboren.) Het altaar prijkt met drie zilveren lampen, waarvan de fraaiste door lodewijk XIII geschonken is. Met twee schreden klimmen wij af, en men laat ons de

{==623==} {>>pagina-aanduiding<<}
krebbe zien, die geheel van wit marmer overtrokken is, doch haren oorspronkelijken vorm behouden heeft. Zij zal de wieg des Verlossers geweest zijn. Zilveren kandelaars zijn er op aangebragt, wier maagdelijk waslicht de duisternis verbant, gelijk de christus zelf licht in het duistere heeft ontstoken. Regt daar tegenover staat weder een verlicht altaar. Weinig of niets boeijen ons de schilderstukken uit de Spaansche en Italiaansche school. Wij aanschouwen die liever in Gothische zalen en galerijen van aardsche vorsten. Zij drukken hier slechts flaauwelijk uit, wat krachtig spreekt in het gemoed.
Wij hooren de vrome priesters de Vesper zingen. Zij denken er wel niet aan, dat weder eene halve eeuw voorbijging over de Kerk van christus, die even vast en onbewegelijk staat als de rotswanden, die hun avondlied weerkaatsen. Maar wij bedenken 't, en ons avondlied wordt een eeuwzang tot eere, lof en prijs van Dien, die was, en is, en komt, de Almagtige, de ééngeboren Zoon des Vaders, voor Wien duizend jaren zijn als éénen dag, en één dag als duizend jaren. Al wat de Maatschappij aan gedenkdagen viere, alles zinkt als onbeteekenend weg bij de zegenrijke omwenteling door het Christendom te weeg gebragt, bij het licht, te Efrata aan het licht der hemelen ontstoken, dat reeds zeven-en-dertig halve eeuwen bestraalde, en alle volgende eeuwen met steeds verhoogden luister bestralen zal, tot de geheele oppervlakte der aarde vol zal zijn van de kennis des Heeren, gelijk de wateren vervullen alle de diepten van hare borst.
Met dien indruk keeren wij terug, nu niet door een onderaardsch gewelf, maar langs een breeden trap uitkomende in het kruis der kerk. Wij verlaten haar en kiezen een plaats op Efrata's heuvelen, om rustig over de wegen Gods na te peinzen. De zon heeft haren loop volbragt. De starren vonkelen aan het uitspansel met Oostersche pracht. Eene plegtige stilte bedekt de zwijgende Natuur, maar het is ons alsof die starren, als zoo vele hemelboden, ons toeroepen: ‘Wij verkondigen u groote vreugd, de christus leeft!’ en er juichend bijvoegen: ‘Eere zij God in de hoogte, vrede op aarde, in den menschen Zijn welbehagen!’ - Zeven-en-dertig halve eeuwen geven den weerklank op dit Engelenlied; en nu wordt de blik van onzen geest door geene wolken van het verledene bedroefd, door geene nevelen der toekomst beperkt.
Rondom ons staan overblijfselen, die de heldendaden van twee roemrijke eeuwen herinneren. Terwijl het

{==624==} {>>pagina-aanduiding<<}
zwaard klettert op de schilden en harnassen der Islamiten, schrijden verlichting en beschaving in het Westen vooruit, wordt de ruwheid der Germanen en Franken getemperd door de hoffelijkheid van een heldenstoet, die de wapens aangordt voor God en het schoon geslacht. Wel bezweken eeuwen later de muren van Konstantinopel voor den stormram der Othmannen, maar het licht van wetenschap en kunst, dat in het oude Griekenland kwijnde, ontlook met nieuwe helderheid in Italië's Athenen, en de medicissen vierden met de Hellenen den geboortedag van plato.
Opgewakkerde Godsdienstzin sloeg het protest van het meerderjarig geworden Europa tegen de pedagogie der Kerk, die de tuchtroede niet verkoos af te leggen, op de deuren van Wittenbergs slotkapel aan, en het Christelijk leven ging eene ontwikkeling te gemoet, die ontroerde en verbaasde. Wat eeuwen lang slechts door enkelen, in kloosters en Universiteiten, bezeten was, werd de gemeenschappelijke eigendom van allen. Was het niet alsof de menschheid eene opengevallen erfenis onder zich verdeelde? Zij, die haar vroeger uitsluitend bezeten hadden, kreten de algemeenmaking van dit erfgoed uit als eene wederregtelijke toeëigening, en riepen het geweld in, om den verloren schat te heroveren; maar Europa, in zoo verre het zelfstandig durfde denken, braveerde vuur en zwaard. Zijne helden stierven voor de waarheid, doch bewaarden het verkregen, hun vruchteloos betwiste, erfgoed voor alle volgende geslachten.
De eenvoudige letter uit den Haarlemmer Hout bragt het woord des levens in de stulp des landmans zoo wel, als in de studeerkamers der geleerden, en wie ooren had om te hooren kwam tot de bewustheid, dat hij niet is een slaaf van willekeur, maar een kind van God; burger van het rijk van christus.
Het gevonden kompas wees den zeeman den weg naar Indië en de nieuwe wereld, en de zedelijke overmagt van het Christelijk-Germaansch beginsel verbond vijf werelddeelen niet slechts door handels- maar ook door volkenbelang.
De Halve Maan, die niet vol kon worden, taande bij het klimmen der Evangeliezon, en aan den naijver alleen van de staatkunde van Europa's Mogendheden, die elkander den zetel zijner heerschappij misgunnen, dankt de Ottomanische Porte den bangen avond van zijn bestaan, dien hij kwijnend doorbrengt, als een afgeleefde grijsaard, moede en afgemat zich buigende naar het graf.

{==625==} {>>pagina-aanduiding<<}

Geene bekommering voor het Turksche staal prangt den pelgrim meer, die aan de spelonk van Arimathea voelt, dat de Heer is opgestaan, en in de grot van Bethlehem in hemelsche weelde zich baadt. Zien wij, dat de bewoners dezer gewesten nog in den staat der kindschheid verkeeren; in Sions stad ontsteekt een Protestantsche bisschop licht en beschaving met de fakkel van Gods Woord. Zie de zonen van jakob brengen schatten te zamen, om Sions God een tempel te stichten, welke de heerlijkheid zal overschaduwen van het vroeger Godsgebouw, waarvoor herodes zijn schatkist uitputte. Zal dit het huis zijn op der bergen top, werwaarts de volken zullen wandelen, waarin Israël, van mozes deksel ontdaan, zijn Heer en Koning het blij ‘hosanna!’ zal toegalmen? Wij weten het niet; doch dit weten wij, dat op denzelfden grond de berg ligt daar de Heer ziet!’
De eeuwen gaan voort, maar het Christendom wordt niet oud; het wordt ook niet opgelost in de meening, die zich als slavin aan den geest des tijds verkoopt, en het wordt ook niet verdrongen door de woelingen der volken. Kerken mogen ontledigd en gesloten worden, het woord Gods huist niet alleen in steenen muren. De ervaring toont, dat het Christendom den strijd overleeft van alle drieste aanvallen van hoogmoed en zelfzucht, nu onder den naam van rede, dan onder dien van wijsbegeerte en wetenschap bewierookt. De verwaandheid bouwt voor dat driegodendom tempels en gehoorzalen en joelt en vloekt, terwijl de Christen bidt en zegent. Maar de hoogmoed valt en het gebed wordt verhoord; de vloek gaat te niet, en de zegen draagt vruchten.
Het Fransche volk, in zijne ontwikkeling belemmerd, en den band ontsprongen, zwoer, zestig jaren geleden, haat aan de godsdienst, in wier naam de geest gekluisterd was, en spotte met God en de eeuwigheid; maar de priesters van het ongeloof vielen als slagtoffers der onzinnigheid op hunne eigen altaren, en de Christelijke Kerk, ofschoon dan ook slechts in middeleeuwsche vormen, herrees. - Gelijk het oudere Frankrijk met zijnen haat, zoo vermag ook het nieuwere Frankrijk met zijne socialistische banketten niets tegen christus.
De waarheid heeft in den tijd een bondgenoot, maar christus heerscht over den tijd. Aan de boorden van den Neckar en elders zijn zij opgestaan, die 't geen er op Efrata's velden gebeurd is, uit de gedenkrollen der historie wegscheuren en de wieg des Christendoms in de fabelwereld terugdringen. Ik bewonder de schran-
{==626==} {>>pagina-aanduiding<<}
derheid dier mannen, doch geloof, dat zij gelijk zijn aan een verlichten denker, die op den middag beweert, dat de opgang der zon eene poëtische fantasie zij.
‘Heer blijf bij ons; want het wil avond worden!’ zegt het verontrust gemoed, schrikkende bij Europa's en vooral Duitschlands zedelijke verwildering, die van vrijheid droomt en slavenband als ridderlint uitdeelt; die gelijkheid bazuint, en met verarming eindigt, wat zij met verwarring begint; die broederschap verkondigt en alomme haat ontsteekt. - Maar de Heer blijft en openbaart zijne heerlijkheid.
Wat verontrust zich dan de kleingeloovige. Geene kwaal is er, naast welke niet ook het geneesmiddel groeit. De mensch buige de knieën voor zijne ongeregtigheid; morgen doet zijne eigene eeredienst hem walgen. Zie, hoe allerwege het zedelijk gevoel ontwaakt; de inwendige zending zich in beweging zet; en het geloof zijn votum van vertrouwen op het alvermogen van den Heer uitspreekt.
Doch wat blikken wij van Efrata's heuvelen op Europa alleen. Geheel de aarde is des Heeren. Het Christelijk beginsel breekt door in Afrika; doordringt het ruime Oosten, en zelfs de muur van China is gevallen. De Almagt heeft een Apostel verwekt, die ook den Chinees bekend maakt met der Engelen zang: ‘In menschen Gods welbehagen!’
Helder als het uitspansel in den Kersnacht schittert de trouw van Hem, wiens beloften ‘ja’ en ‘amen’ zijn. Moge ergens de eerbied voor den Gekruisigde eene wijle verflaauwen, elders klom zij tot geestdrift, om Zijn naam heinde en verre groot te maken. In de halve eeuw, die ten einde spoedt, zijn in de oude en nieuwe wereld kweekscholen opgerigt, waaruit petrussen en paulussen voortkomen, die den Heiden de blijde boodschap aankondigen, den Muzelman van Mekka en Medina naar Bethlehem en Golgotha roepen, en den Jood bewegen, om den Gezegende te erkennen.
Hoe vele Christelijke instellingen heeft de eerste helft der negentiende eeuw in het aanzijn geroepen, die in de volgende zullen medewerken tot zegepraal!
Terwijl in het begin dezer eeuw, van herkules' zuilen tot aan de Wolga, het oorlogsvuur blaakte, ontstond er eene instelling, bestemd om het rijk des vredes in stand te houden. Het is zoo en niet anders: door het Bijbelgenootschap in een tijd te doen ontstaan, waarin de pers naar het meesterschap over geest en stof dingt,

{==627==} {>>pagina-aanduiding<<}
heeft de Heer een werk verrigt, dat den nadenkende in verbazing zet, en ongeloofelijk zou schijnen, wanneer het niet met onloochenbare bewijzen werd gestaafd. Het is inderdaad, of de Engel, die tot den ziener van Patmos zeide: ‘Schrijf!’ weder van den hemel is afgedaald en der kerke toegeroepen heeft: ‘Vermenigvuldig!’ En het is geschied. De drukpers werd, meer dan ooit te voren, dienstbaar aan het woord Gods.
Had iemand in den aanvang dezer eeuw gezegd: ‘Binnen vijftig jaren zal de Bijbel in honderd-en-vijftig talen en tongvallen gedrukt en millioenen exemplaren er van zullen alom verspreid zijn;’ wie zou hem geloofd hebben? - De ijverige belijder zelfs van jezus' naam, zou in droefheid hebben gezegd: ‘Wij mogen geene wonderen meer verwachten.’
Het Bijbelgenootschap, zonder dat de eenvoudige Britsche leeraar, die tot de stichting er van aanleiding gaf, zoo veel grootsch verwachtte of vermoedde, is een werk van God, om het bijgeloof te verhoeden, of, waar het drukt, op te heffen en de Evangelisatie der heiden-wereld tot stand te brengen. Wij staan verbaasd, Het ongeloof treedt uit de Salons der grooten en wil zich dringen in het volksleven; maar de Almagtige zendt zijn heilig woord in elke binnenkamer; de kluisters der slavernij worden verbroken, en de Heer geeft den bevrijde tevens zijn vrijmakend woord; het bevel des Middelaars: ‘Gaat henen, verkondigt het Evangelie aan alle schepselen!’ wordt herdacht, en de Algoedheid stort een nieuwen Pinkstergeest uit, en het Zaligmakend Woord klinkt in alle talen der wereld.
Zoo verlaten wij de heuvelen en dalen van Efrata en keeren in het gewone leven terug, versterkt door het woord, dat onfeilbaar is en niet vergaat. De halve eeuw, die ten einde spoedt, getuigt, gelijk alle de vorigen, dat de Heer regeert, en onwillekeurig herhaal ik hier, wat ik elders geschreven heb: ‘Ja het is waarheid, gelijk het leven van den christus zich telkens in de vormen des tijds openbaart en teruggeeft, zoo heeft ook dit halve eeuwgetijde der Christelijke Kerk Zijn lijden, Zijne opstanding, Zijne hemelvaart en Zijnen Pinksterdag gehad. Zij werd door rationalisme, ongeloof en revolutie met den ondergang bedreigd, zij is opgestaan met hernieuwde levenskracht, zij heeft zich biddend ten hemel opgeheven en de Geest des Heeren is rijkelijk over haar uitgestort. Terwijl de spotter roept: ‘Gij zijt onzinnig en hebt slechts fabelen,’ verkondigt, de Christelijke ernst

{==628==} {>>pagina-aanduiding<<}
in het Oosten en Westen: ‘Zoo wete het gansche menschelijk geslacht dat God dezen jezus, die eenmaal gekruisigd is, tot een Heer en christus heeft gemaakt, en stort het licht uit in duisternis.’
Opklimmende tegen den berg der negentien eeuwen, hebben wij de stormen waargenomen, die op het Godsgebouw aanloeiden; maar het stond onbewegelijk. Met verheffende uitzigten gaan wij derhalve ook de volgende tijden te gemoet. Ook onze kinderen en kindskinderen, als zij eenmaal deze eeuw vaarwel zeggen, zullen de twintigste kunnen begroeten met de woorden, welke den Eeuwiggezegenden op Palestina's velden aangenaam te gemoet klonken: ‘Hij heeft het alles wèlgemaakt.’ en wanneer iemand hunner dan, gelijk wij 't nu gedaan hebben, zich verplaatst in de grot van Efrata, zal hij over nieuwe wonderen zich verblijden, en de starren boven Bethlehem's maria-kerk zullen ook dan nog, gelijk twintig eeuwen vroeger, schitterende getuigen zijn van den weergalm der eeuwen op het Serafijnen-lied: ‘Eere zij God in de hoogte, vrede op aarde, in den menschen Zijn welbehagen!’

Nog ééne bijdrage tot de geschiedenis van den slavenhandel.

Het Engelsche oorlogsfregat cleopatra, onder bevel van Kapitein g. wyvill, zeilde, in Junij 1842, van Spithead naar Mauritius, in de straat van Madagascar, om daar op slavenhaalders te kruisen; die, voornamelijk aan den mond van de rivier Quilimane, Negers koopen, om ze naar Brazilië te voeren. Op den 12 April 1843 zag men een brigantijn van verdacht voorkomen. De jagt ving aan, eu, na eenige losbrandingen, onderwierp zich de brigantijn; niet tegen zijnen vervolger opgewassen. Het schip werd genomen en de vlag van Brazilië door die der Britten vervangen.
Een vreemd schouwspel vertoonde er zich. Het dek was geheel vol met naakte Negers, vóór de aankomst der Britsche zeelieden, in opstand tegen de ekwipaadje geraakt. Mager en hongerig hadden de zwarten al wat het schip begeerlijks bevatte, vermeesterd. Eenigen haddeu de handen vol meel; anderen verslonden groote stukken pekelvleesch of spek, sommigen sloegen 't pluimgedierte, uit de hokken gehaald en gedood, raauw ten lijve.

{==629==} {>>pagina-aanduiding<<}
Een aantal leschten den dorst door middel van lappen doek aan eindjes touw in de watervaten gevocht, en weder anderen maakten op dezelfde wijze kennis met een vat Brazilische rum, waarvan zij buitensporig gebruikten. De vermeerdering van volk, door de bemanning der boot, liet naauwelijks plaats genoeg om zich te bewegen. Het gillend geschreeuw des oproers, onbeschrijfelijk, en vol uitdrukking van de wildste vreugde, vermengde zich met den klank der ijzeren boeijen, die aan alle kanten gebroken werden.
Van het eerste kanonschot af schenen de slaven geijverd te hebben, om hunne vrijheid te herwinnen. Men vond op het dek nog slechts een dertigtal paarsgewijze geboeid; doch beneden waren meer zulke aaneen gesmede paren. De Engelschen behoefden niet te vragen, met welke oogen de wilden hen beschouwden; zij kropen aan hunne voeten, en raakten hunne kleederen dankend aan, zelfs van vreugde, zoo veel de ruimte toeliet, zich om en om wentelend. Toen de Portugesche bemanning, niet op de vriendelijkste wijze, over boord en in de sloep werd gezet, om gevangen naar het fregat gebragt te worden, ging er een lange algemeene kreet van zegepraal en verrukking op.
Het schip heette de Progresso en was bestemd naar Rio Janeiro. Eerst den vorigen avond had het zijne lading ingenomen, en was met Spanjaarden, Portugezen en Brazilianen, in alles zeventien koppen, bemand. De lengte van het slavendek was 37, de grootste breedte 21½ en de hoogte 3½ voet. Bij eene monstering der beklagenswaardige wezens werden er bevonden 189 manspersonen, meest onder de twintig jaren, 45 vrouwen en 213 jongens, dus in 't geheel 447. Om wat ruimte op het schip te geven nam de Britsche bevelhebber 50 hunner aan boord van de cleopatra, latende dus nog 397 op de Progresso, die terstond, onder bevel van een luitenant, met 12 zeelieden en 4 Spanjaarden en Portugezen, naar de Kaap de Goede Hoop koers zette. In de eerste uren ging het, hoe volgepropt ook, tamelijk wel op de Progresso; doch even na middernacht kwam er eensklaps een harde wind op, en de grootste verwarring onder de Negers, die om de frissche lucht waren boven gebleven. Vreemd genoeg had men de mogelijkheid van eene plotselinge weêrsverandering, naar 't schijnt, niet voorzien. De wanorde was algemeen. De matrozen hadden moeite hun werk te doen, en dus werd den zwarten bevolen naar beneden te gaan; waaraan zij dadelijk gehoorzaam-
{==630==} {>>pagina-aanduiding<<}
den. Doch de nacht was ondragelijk heet, en de 400 ellendigen, in eene zoo beperkte ruimte opeengepakt, poogden weldra weder in de open lucht te komen. Teruggestooten verdubbelden zij hunne pogingen, waarom het achterluik boven hen gesloten werd. Ook het voorluik werd met een houten boom bevestigd. Naar dit éénige luchtgat drongen nu allen henen, door de verstikkende warmte, misschien ook door vrees, een gevolg van hunnen toestand, gedreven, waardoor een groot gedeelte der ruimte beneden,
nutteloos werd. Die aan de opening waren, klemden er zich aan vast en sneden aldus de buitenlucht af. Zoo verdrongen zij elkander. De hitte en benaauwdheid, door den damp van het angstzweet vermeerderd, kunnen bij niets vergeleken worden. Een der Spanjaarden waarschuwde wel, dat er velen zouden omkomen; doch die waarschuwing schijnt onopgemerkt te zijn gebleven; immers het is gebleken, dat niemand er zich aan heeft gestoord.
Den volgenden dag zag men de voorspelling van den Spanjaard vreeselijk vervuld. Vier-en-vijftig verpletterde en verminkte ligchamen werden uit het slavendek opgenomen, boven gebragt en over boord geworpen. Aan die lijken kon men zien, wat er onder die menschenmenigte in de razernij van den doodsangst was omgegaan. Allen waren vol bloed; enkelen, gewurgd, hadden hunne handen nog om elkanders keelen geklemd; - doch alles te noemen, ware zoo afgrijselijk als het tooneel-zelf. De zwakkeren waren onder de voeten der sterkeren vertreden. Enkelen, die nog ademden, werden op 't dek nedergelegd, maar stierven weldra, ofschoon er zeewater over hen gestort en versch water hun in den mond gegoten werd. Antonio, de gemelde Spanjaard, was nu met zijn makker sebastiaan ijverig bezig, om de nog levende ongelukkigen, thans uit hunne gevangenis bevrijd, te verzorgen. Hij deelde hun een ontbijt toe van meel en hunne portie water, een halve pint, waarnaar zij met onbeschrijfelijke gretigheid grepen, sommigen op het dek geknield, om te voorkomen, dat zij niet door hun onvasten stand iets van de vloeistof verloren. Aldus een weinig verfrischt, gingen de Negers, nu tot 343 gesmolten, uit eigen beweging weder naar omlaag, doch de luiken werden nu open gelaten. Niet lang duurde het echter, of zij begonnen, met veel geraas, weder buiten te komen; terwijl de bemanning, vreezende dat het dek te vol zou worden, hen weder terugdreef, waartegen zij, kermende en schreeuwende, zich poogden te

{==631==} {>>pagina-aanduiding<<}
verzetten. Nu wilde men de luiken weder boven hen sluiten en had de bevelhebber dit niet stellig verboden, dan ware het tooneel van den vorigen nacht andermaal vernieuwd geworden. Men plaatste dus een gedeelte der zwarten op het dek, zóó, dat zij de werking met de tuigaadje niet hinderden, en dekte hen des nachts zoo veel mogelijk met dekens. Deze oplettendheid werd door het behoud van velen beloond, zijnde er den tweeden nacht maar één overleden; ofschoon er des morgens vele stervende waren, ten gevolge van de marteling in den eersten vreeselijken nacht.
De Progresso was overvloedig van mondbehoeften voor de Negers voorzien, als: zes honderd zakken met boonen, rijst en meel, benevens twee-en-twintig groote vaten water, ieder vijf of zes okshoofden bevattende. Ook de kajuitsprovisie was ruim: ale, porter, wijn, macaroni, ingelegde vruchten, sigaren, rozijnen, amandelen, enz., terwijl de hokken op het dek eenden, kippen en varkens inhielden. Er was dus geen gebrek aan voedsel of drank; doch het water schijnt te karig uitgedeeld te zijn. De hoeveelheid was een pint daags voor ieder; te weinig tot lessching van den dorst, die hen onophoudelijk folterde. Wanhopend vingen de zwarten de druppels van de zeilen op na eene regenvlaag, lekten met hunne lippen de natte masten af en kropen naar de hoenderhokken, om te stelen van het water voor 't gedierte gezet. De watervaten echter waren in het hol gestuwd en onder hun bereik, wanneer zij de planken van den vloer opligtten. Des nachts plunderden zij die bewaarplaats. Eens hoorde men 't gerucht, en overviel hen met licht en greep zeven der aanleggers.
De schade bestond minder in het verlies van 't geroofde water, dan in het bederf van het overblijvende, door de onzuivere lappen, welke zij in de vaten doopten om het vocht te verkrijgen. Deze dieverij moest dus door gestrengheid beteugeld worden. Vooral toen eenige dagen later, in weerwil van het gegeven voorbeeld, een nieuwe roof werd ontdekt. Acht schuldigen ontvingen nu zweepslagen en werden, aan elkander geketend, in het ruim gebragt. Aldus beantwoordde voor dezen het einde niet aan het begin. Het geluid van het breken der boeijen, dat zoo welluidend klonk, toen de Britten bezit van den prijs namen, eindigde voor hen in den klank van het weder aanhechten der ijzers, na strenge strafoefening. Het gevolg van dit misdrijf was, inderdaad, wèl geschikt tot het opwekken van toorn, wanneer men,

{==632==} {>>pagina-aanduiding<<}
in plaats van zuiver water, vergane lappen uit de vaten haalde; doch niemand ook, dan wie 't ondervond, kon zich de marteling van den dorst voorstellen, die in zulk een brandend hol tot den diefstal dreef.
Menig hunner leed intusschen aan doodelijke koortsen; velen stierven er aan, en de lijken werden zonder de minste plegtigheid in zee geworpen. Eenige der ligchamen bleven bovendrijven, en als het stil weder was, een geruimen tijd, met 't hoofd boven water in den kielgang van het schip volgen, zonder dat er een haai verscheen, om hen te verslinden.
Zuidwaarts stevenende werd de lucht koel, en dit was eene verwisseling van ramp. Den 1 Mei begonnen de Negers reeds te huiveren en hunne tanden te klapperen. Den 3 Mei was er eene vrij hevige koude. Zeven Negers, waaronder een meisje, bezweken dien dag. Zoo bleef de dood woeden door alle veranderingen heen van den dampkring. In den nacht was het gillen, dat door 't geraas van wind en golven klonk, van al de ijselijkheden op dit rampzalig schip nog het afgrijselijkste. En als de morgen kwam, hoorde men steeds, dat er zoo of zoo veel waren bezweken. De dood der meesten was ongetwijfeld verhaast door verstikking of andere mishandeling; want het was opmerkelijk, dat men steeds des morgens dooden vond, en dat er zelden iemand bij dag stierf.
In het algemeen toonden de Negers weinig belangstelling in elkander; doch zij waren bescheiden en naauwgezet als het eene gelijke verdeeling gold. Dikwijls nam men eene natuurlijke wellevendheid waar, veel grooter dan men bij zulke menschen kon verwachten. Des morgens, als zij de bevelhebbers 't eerst zagen, kwamen zij naar hen toe, en bogen hunne knieën, bij wijze van groet. Hunne dankbetuiging voor elk klein geschenk van voedsel of water, was een stamp op het dek en eene buiging van den voet achterwaarts, en zelden, hoe zwak ook, verzuimden zij dit teeken van erkentelijkheid te maken, ofschoon het hun soms groote moeite kostte, om daartoe op te staan. De vrouwen maakten eene soort van neiging, door hare knieën zoo laag te buigen, dat ze bijna den grond raakten.
Den 28 Mei kreeg men Kaap Agalhas in 't gezigt, en twee dagen later werden de Negers aan land gezet, om met wagens naar Kaap-stad vervoerd te worden. Van de 397 waren er nog 222 over; zoodat er binnen zeven weken 175 waren omgekomen.


{==633==} {>>pagina-aanduiding<<}

Mengelwerk.

Nog weder iets over Bilderdijk en zijne werken.

De belangstelling in bilderdijk en zijne Werken is sedert eenigen tijd bijzonder verlevendigd. De Maandschriften geven ons bij herhaling Berigten, Bijdragen, Aanteekeningen en Nalezingen deswegens. Vele onbekende stukjes worden opgespoord en vele bijzonderheden, den Dichter betreffende, komen aan den dag. De Schrijver dezer regelen, die ook eenige persoonlijke kennis aan bilderdijk gehad heeft en tot de ijverigste verzamelaars en hoogschatters zijner Werken behoort, heeft achtervolgens alle die mededeelingen met ongewone graagte gelezen, en de lust heeft hem bekropen om uit zijne eigen Verzameling en zijne eigen herinneringen aan zoo veel belangrijke opgaven en opmerkingen nog een en ander toe te voegen. Het voetspoor van zijne voorgangers volgende, zal hij zich, evenmin als zij, tot eene dorre opgave van vergeten of betwiste stukken bepalen, maar ook zijne toelichtingen hier en daar met eene vlugtige aanmerking of eene min bekende bijzonderheid trachten te stofferen. - Komen wij, zonder verderen omweg, ter zake, en houden wij bij onze nalezing de chronologische order in 't oog, zoo lang wij dien leidraad kunnen volgen.

Edipus, Koning van Thebe. 1779. Men weet, dat de beoordeeling van dit Treurspel in de Dicht- en Tooneelkundige Bibliotheek aanleiding gegeven heeft tot den Brief van den Navolger van Sofokles Edipus, dien men gewoonlijk aan het stuk-zelf toevoegt. Op dezen Brief vindt

{==634==} {>>pagina-aanduiding<<}
men het Antwoord in een later nommer van hetzelfde Tijdschrift.

Verhandeling van Aristoteles over de Dichtkunst. 1780. Ook door ons werd, op grond van groote waarschijnlijkheid en vrij algemeene overlevering, deze vertaling voor het werk van bilderdijk gehouden. De tegenbedenkingen van den Heer de jager in zijne Bijdragen tot de Lijst van Bilderdijks Werken, komen ons echter zoo afdoende en overtuigend voor, dat wij hem moeten nazeggen: ‘Hier houdt alle redelijke twijfel op,’ en alzoo dit stuk uit onze Verzameling hebben verworpen.

Mijn verlustiging. 1781. De vroegere druk van 1799 houdt vier stukjes in, alle naar anacreon gevolgd, die in den druk van 1781 niet weer voorkomen. Zij dragen ten opschrift: Vergenoegen, De wijn, Op de zwaluw en Anacreontisch zangstukjen. Het laatste nogtans is in de Bloemtjens weer opgenomen.
- De Heer pan zegt in zijne Aanteekeningen op de Lijst van Glinderman, naar aanleiding van bilderdijks eigen woorden: ‘Eerst met dit werkje schudde de Dichter het juk des gezags in het dichterlijke af en werd zijn geest en schrijfwijze onbedwongen en onvervalscht.’ Men zou uit deze niet zeer duidelijke periode de bewering kunnen opmaken, dat zich een jeugdig dichter maar aan alle gezag te onttrekken had, om zijne kunst meester te zijn en op zijne eigen wieken te kunnen drijven. 't Is er intusschen verre van daan. Niet, voorzeker, de beuzelende Kunstgenootschappen, die, volgens bilderdijk, verzen uitwischten, meer waard dan koninkryken, maar oefening en studie zullen zijn geest en zijne schrijfwijze - dat is hier, zijne versificatie - hebben gevormd. Slechts afschudding van het juk des gezags zou hem daartoe weinig hebben gebaat. Even gelijk ieder ander dichter, heeft bilderdijk zijn leerjaren gehad en, even als het vroegere werk van anderen, verraadt ook het zijne, vooral zijne Prijsverzen, een nog onvaste hand. Het zou daarom juister gezegd zijn: Eerst met de uit-
{==635==} {>>pagina-aanduiding<<}
gave van dit werkje toonde de Dichter, dat hij den leiband der opgeworpen kunstregters was ontwassen en zich had leeren verheffen boven de bekrompenheid der toenmalige wetgevers op den zangberg, wier gezag hij niet langer had te eerbiedigen.
- Wij wederspreken overigens den Heer de jager niet, als hij, ten opzigte van dezen Bundel zegt, dat bilderdijk het hem gedane verwijt van, zonder opgave zijner auteurs, daarin menige overzetting en navolging te hebben geleverd, eenigermate door zijne eigene bekentenis heeft ontzenuwd. Maar ook later heeft hij, en zonder het te bekennen, vele navolgingen en overzettingen onder zijn eigen werk gemengd en alzoo zijne lezers, althans de minërvarenen, in den waan gebragt of gelaten, dat, zoo wel het een als het ander, hem in eigendom toebehoorde. Dit voorbeeld van den meester heeft menigen leerling dat dwaalspoor gretig doen volgen en te dikwijls verleid om, op eene onbeschaamde wijze, vreemdelingen en naburen te plonderen en zich met den roof te verrijken. Wij gelooven, dat deze wijze van handelen evenmin aanprijzing verdient als eene andere, namelijk van vertalingen naar vertalingen en navolgingen van navolgingen te leveren en die te doen voorkomen als eigen overzettingen of omwerkingen van het oorspronkelijke, er onder schrijvende: Uit het Turksch, het Perzisch, het Etiopisch enz. - Men wil, dat bilderdijk zich ook van die zonde niet altijd onbesmet gehouden heeft.

Nagelaten Gedichten van De Lannoy. 1783. 't Is niet volkomen juist, wat de Schrijver van het Nog iets over de Werken van Mr. W. Bilderdijk gezegd heeft, dat namelijk elders teruggevonden wordt, wat in dezen Bundel van hem voorkomt. Behalve de Opdracht, is ook het Voorbericht van zijne hand. Wij stemmen echter volkomen toe, dat dit geen reden is, geldig genoeg, om deze Verzameling of de Heldinnenbrieven van van Schelle bij zijne Werken op te nemen.

{==636==} {>>pagina-aanduiding<<}

Treurzang van Ibn Doreid. 1795. De Schrijver van het Nog iets heeft herinnerd, dat de afbeelding van bilderdijks eerste echtgenoote, catharina rebecca woesthoven (niet r.c.) bij den eersten druk van dit Werkje gevonden wordt. Men kan er bijvoegen, dat de daaronder geplaatste woorden van ovidius: Sustinuit conjux exulis esse viro, (Zij had den moed om de echtgenoot van een balling te blijven) niet bewaarheid geworden zijn, dewijl Mevrouw bilderdijk, reeds vóór de uitgave van het Werkje, een request had ingeleverd, strekkende om, uit hoofde van het bannissement van haren man, wettige dissolutie van hun huwelijk te verkrijgen.

Mengelpoëzij. 1799. Reeds bij de uitgave van deze Verzameling kondigde bilderdijk aan, dat zij welligt de laatste snik zijner poëzij zou wezen. Zij werd echter nog door meer dan zestig dichtbundels gevolgd, en wien verheugde het niet, dat de telkens herhaalde bedreiging telkens, en nog tot na zijnen dood, onvervuld gebleven is? Men moge het met den Schrijver van het Nog iets bejammeren, dat de stapel boekdeelen van onzen hoofddichter door een te kwistige gulheid zoo voorbeeldeloos is uitgedijd: - men moge wenschen, dat hij kariger en keuriger geweest ware in het mededeelen van zijne tallooze dichtvruchten; - toch zal men niet een eenigen Bundel weten aan te wijzen, die, zonder schade, zou kunnen worden gemist. Het zijn alle juweelkoffers, waarin men ook glasscherven vindt, doch die de waarde van het daar tusschen verspreide edelgesteente niet verminderen. Ook deze Bundel is, in dat opzigt, aan de volgende gelijk. Men zie, om slechts één voorbeeld te noemen, het kostbare kunststukje Wissel getiteld en het armelijk rijmpje Aan een kind, met een mandtjen kersen.

Het Buitenleven. 1803. Ons oordeel is geheel eenstemmig met dat des Schrijvers van het Nog iets, als hij beweert, dat deze navolging naar delille gedeelten inhoudt, uitmuntender van dichterlijke dictie, dan men

{==637==} {>>pagina-aanduiding<<}
ergens elders aantreft en van een gezag over de taal getuigt, zoo als geen ander onzer dichters weet te voeren. Inzonderheid dáár, waar de Navolger zijn Auteur geheel verlaat en in zijne technische beschrijvingen, vooral in den tweeden en derden zang, zijne heerschappij den teugel viert, staat men verbaasd over eene smelting, kneding en vorming der taal - over een boetsering der denkbeelden, zoo als men vroeger niet kende en die onovertrefbaar, misschien onnavolgbaar is. Men kan zich niet verzadigen aan het lezen en herlezen van zulke poëzij. Hier zijn inderdaad de klanken verwen; hier wordt met woorden geschilderd. Dáár nogtans, waar bilderdijk meer bepaald overzetter of navolger blijft, overtreft hij delille niet altijd, en als hij hem nu en dan eens te regt wijzen en verbeteren wil, geschiedt het niet altoos met een gunstig gevolg. Als delille, bij voorbeeld, een schommelend landmeisje teekent en er van zegt:

Zephir vient se jouer dans ses flottans habits, 
Et la pudeur craintive en arrange les plis, 

dan vermoeden wij er, als bilderdijk, volstrekt geen coquetterie in, en hij maakt zeker de schets noch eenvoudiger noch bevalliger door er een boerendeern voor in plaats te stellen, wier

arglooze onschuld lacht, wanneer de schalke boeren 
Haar, met een dubblen zet, den hemel nader voeren. 

Als elders de kruidkundige een lang gezochte plant vindt, en delille van diens vreugde, zeker wel wat overdreven, zegt:

avec moins de tendresse 
l' Amant voit, reconnoit, adore sa maitresse, 

dan schijnt ons de vergelijking niet gepaster, als wij lezen:

minder is de vreugd van de afgerechte kat, 
Wanneer zij 't muisjen grijpt, daar ze op te loeren zat. 


{==638==} {>>pagina-aanduiding<<}

Mengelingen. 4 deelen. 1804-1808. Het laatste deel dezer Verzameling wordt geopend met een gedicht De Poëzy geheeten. Bilderdijk beweert ook dáárin, gelijk op vele andere plaatsen, dat het wezen der poëzij in het Gevoel bestaat: hij noemt het hart haar zetel en stelt de Verbeelding op den achtergrond. 't Is opmerkelijk dat, ondanks deze zijne uitspraak, zijn eigen (oorspronkelijke) poëzij, met weinige uitzonderingen, meer het werk der Verbeelding dan van 't Gevoel schijnt te zijn. Slechts zelden roert hij de fijnere snaren van het hart; meestal verbaast hij. Men staart met bewondering en verrukking op zijne hooge kunst, maar hij grijpt ons niet in de ziel. Behalve in eene onuitputbaar rijke versificatie, bestaan zijne eigenschappen meer in sterkte en kracht, dan in aandoenlijkheid en gevoel.
- De Schrijver van het Nog iets heeft aangemerkt, dat bilderdijk wel eens aan het euvel mank gaat van op beroemde mededingers met een blik van minachting neêr te zien en hen met een pennetrek te verguizen. Hetzelfde deel van deze Verzameling wordt met een Dichtstuk besloten, dat daarvan een doorslaand bewijs oplevert. Men leest er van klopstocks droomgebulk, van hallers laf gezwets, van schillers drekhoop. - Helmers, kort na de verschijning van dit boekdeel bilderdijk ontmoetende, vroeg hem, hoe het mogelijk ware een genie als schiller zoodanig te smaden en te miskennen, en wat dan toch wel, meer bepaald, zijn oordeel over den Don Carlos, den Willem Tell, de Maria Stuart mogt zijn? Bilderdijk verontschuldigde zich door te zeggen, dat hij van schiller niets dan Die Räuber had gelezen!

Vaderlandsche Oranjezucht. 1805. De dwaling, waarin de Heer bodel nijenhuis ten aanzien der twee onderscheiden drukken van dezen Bundel scheen te verkeeren, is door den Heer mees aangewezen. Er is nog bij te voegen, dat op het laatste Gedicht, in de tweede uitgave voorkomende, De droom getiteld, een vervolg in handschrift bestaat, De verschijning geheeten.

{==639==} {>>pagina-aanduiding<<}

Nieuwe Mengelingen. 2 deelen. 1806. Van de in deze Verzameling voorkomende navolging van popes Messiah bestaat een afzonderlijke uitgave met den Engelschen tekst er tegenover. De titel is: Messiah, a sacred Ecloge by Pope, with the traduction in Dutch by Bilderdyk.

Leydens ramp. 1808. Hetzelfde onderwerp is gelijktijdig door Mr. r.h. arntzenius bezongen. Het Gedicht van bilderdijk werd in de Leydsche Afdeeling der Hollandsche Maatschappij van Fraaije Kunsten en Wetenschappen - dat van den Heer arntzenius in de 's Gravenhaagsche Maatschappij Diligentiâ voorgedragen. Bilderdijk heeft later het stuk van zijnen mededinger van couplet tot couplet uit elkaâr gerukt en geparodiëerd. Deze parodie, of hoe men ze anders zou willen noemen, bevat niet minder dan 63 bladzijden of 126 tienregelige coupletten en komt, gelukkig, alleen in handschrift voor. Men staat er verbaasd van, dat bilderdijk zoo veel arbeid en moeite heeft willen ten koste leggen, om een niet onverdienstelijk stuk van een jeugdig dichter, die gewaagd had, een zelfde onderwerp als hij te bezingen, belagchelijk te maken en uiteen te scheuren. Onbevooroordeelde hoogschatters van onzen hoofddichter hebben gemeend, dat hij in deze kunstproeve evenveel gal als geest heeft uitgestort.

Najaarsbladen. 2 deelen. 1808-1809. De Heer pan herinnert in de Nalezing op zijne Aanteekeningen, dat men in deze Verzameling een Dichtstuk aantreft, Gibeon getiteld, hetwelk door bilderdijk, volgens zijne opgave, in 1760 en dus op zijn vierjarigen ouderdom vervaardigd, doch sedert beschaafd is. Wij weten niet, of de Heer pan verder ernstig blijft of schertst, doch, even als hij, wenschten wij wel te weten te kunnen komen, hoe dit Gedicht er vóór de beschaving heeft uitgezien. Indien men beschaven in de gewone beteekenis van het woord verstaat, en dus niet aan eene geheele doorhaling van den eerste regel tot den laatste en het in plaats stellen van geheel iets anders mag denken, maar slechts aan

{==640==} {>>pagina-aanduiding<<}
eene zuivering van in 't oog loopende gebreken, een verbetering van kleinere feilen, een polijsting van ruwheden - dan moet men aannemen, dat dit Gedicht althans dezelfde denkbeelden, hoe onvolkomen ook uitgedrukt, dezelfde begrippen en gevoelens, hoe gebrekkig ook omschreven, reeds vóór de beschaving inhield. De Heer pan is van meening, dat de vervaardiging van dit stuk bij de vroege ontwikkeling des vierjarigen Dichters geen verwondering kan baren. Wij voor ons, zouden er niet slechts verwonderd, maar verstomd van staan en, den stelregel van Mevr. de staël: Il faut juger les écrits d'après leur date in 't oog houdende, zouden wij om dit Gedicht-alleen hooger tegen bilderdijk opzien, dan om al de meesterstukken, die hij later heeft geleverd. Een vierjarig kind toch, dat alle goud en glans der aarde versmaadt; dat rang en roem veracht; dat geen levensvreugd wil smaken, maar slechts nut aan anderen zijn; dat waarheid van den schijn wil schiften en regt en onschuld voorstaan; dat ballingschap en armoede, ja den dood op 't moordschavot voor godsdienst en geweten trotseren wil, en zich, ten troost in alle rampen, niets toewenscht dan een teedere gade en kroost, dat hem gelijkt - zie, een vierjarig kind, waarin dergelijke denkbeelden, begrippen en gevoelens zijn ontwikkeld, en dat die, daarenboven, weet in te kleeden en uit te drukken in verzen, die slechts beschaving behoefden om een zeer fraai Dichtstuk op te leveren - zulk een kind zou inderdaad wel een ongehoord en verbazingwekkend wonderkind zijn! Bilderdijk-zelf schijnt de mogelijkheid van soortgelijke wonderen te betwijfelen; immers in zijne Aanteekeningen op antonides zegt hij, een vers aanhalende, door dezen op zijn zeventiende
jaar gemaakt: ‘Men behoorde zulke kinderlijke proefjes te onderdrukken.’ - Wat ons betreft, die evenmin ligtvaardig aan bovennatuurlijke verschijnselen gelooven, wij verklaren, al haalde het ons de beschuldiging van neologie op den hals, de geschiedenis der geboorte van dit Gedicht evenzeer als die van den heiligen rok van Trier en de mirakuleuse madonnabeelden onzer dagen te mistrouwen.

{==641==} {>>pagina-aanduiding<<}

Wapenkreet. 1809. Bij de in 't licht verschijning van dit vloekend en razend Dichtstuk, dat niet slechts Koning lodewijk ergerde en mishaagde, werd aan den uitgever allart een tienregelig versje gezonden, waarin het karakter van onzen dichter met zwarte kleuren geschilderd wordt.

Bath hernomen. 1809. Van alle de gelegenheidsstukjes, in dit, in 't vorige en in 't volgende jaar door bilderdijk uitgegeven, is dit Gedichtje zeker verreweg het fraaiste. Het is een keurig, zangerig en welluidend meesterstukje. Er is weer met de taal in getooverd. Ook de Heer da costa heeft het met regt in zijn Overzicht onderscheiden.

Winterbloemen. 2 deelen. 1811. Deze Verzameling wordt geopend met een stuk, De Kunst der Poëzij geheeten, waarin men, bij eene in 't oogloopende ongelijkheid van stijl, weer, gelijk altoos, vele schitterend-schoone passages opmerkt. Men leest op bl. 23:

De Dichtkunst des poëets, de Godsdienst van den Christen Is een. 

Deze paradox heeft tot vele overpeinzing aanleiding gegeven en menigeen heeft zich niet duidelijk weten te verklaren, wat bilderdijk eigenlijk heeft willen zeggen. Om er vrede meê te kunnen hebben, wenschte men bepaalder te weten, wat hij onder poëzij of dichtkunst wil hebben verstaan. Zijn stelling is te algemeen. Het schijnt wel uit den loop van het stuk te blijken, dat hij, bij uitsluiting, poëzij in verzen bedoelt, en dat hij evenmin aan schilder- en beeldhouwkunst (die ook hare poëzij begeeren te hebben) als aan toonkunstdîchters, romandichters, balletdichters (want ook die alle worden thans dichters genoemd) gedacht heeft. Doch men komt daarmede slechts éénen stap verder. Immers geschreven poëzij of poëzij in verzen, zelfs die van bilderdijk, is te veelsoortig en te uiteenloopend, om ze onderling voor een en 't zelfde en alle te zamen voor eenzelvig met de

{==642==} {>>pagina-aanduiding<<}
godsdienst van den Christen te kunnen verklaren. Ondertusschen is deze geheimzinnige wonderspreuk door sommige dichters en prozaschrijvers voor goede munt aan- en overgenomen. Enkele hebben er nog wat bijgevoegd. Nog onlangs lazen wij in een Christelijk Tijdschrift, dat het Geloof-zelf Dichter - en de Godsdienst een Gedicht is. - Bilderdijk zegt weer op eene andere plaats, dat de poëzij een zuster is van den Dans, en elders in hetzelfde werk (Taal- en Dichtkundige Verscheidenheden) dat zij waarachtige Menschheid is. Het hoofd duizelt van dergelijk gescherm met onbestemde en zinledige woorden. - Een spotvogel heeft, naar aanleiding van bilderdijks stelling, beweerd, dat de Katechiseermeesters tevens onderwijzers in de Dichtkunst zijn.
- Even als het oordeel van bilderdijk (gelijk meermalen is opgemerkt) ten aanzien van letterkundige en wetenschappelijke reputatiën somtijds regtstreeks van het algemeen gevoelen verschilt, zoo is ook wel eens zijne uitspraak over Vorsten en Staatsmannen met de schatting van het algemeen in openbaren strijd. Het laatste Gedicht in deze Verzameling voorkomende, is daarvan een merkwaardig voorbeeld. Het is hier echter geen verkleining van den roem en de verdienste eens historischen persoons, maar integendeel de verdediging, de regtvaardiging, de verheffing van eenen door de geschiedenis gebrandmerkten en door de nakomelingschap met afschuw herdachten dwingeland; het is de apologie van niemand minder dan - nero. - Bilderdijk legt hemzelven zijne defensie in den mond: ze bestaat daarin, dat alle de gruwelen en moorden, door hem aan Rome gepleegd, uit zijne bruisende liefde voor haar - uit zijne behoefte aan hare wederliefde zijn ontsproten. Maar Rome begreep hem niet; Rome was blind voor zijne deugden; ongevoelig voor zijne grootheid, koud voor zijn kunstzin: daarom schoot hem niets over, dan haar te verwoesten, te verbranden en, bij het opstijgen der vlammen, den brand van Troje te bezingen. - Men moet den Dichter nogtans het regt doen van op te merken, dat deze apologie geen oorspronkelijk idé is. Bilderdijk

{==643==} {>>pagina-aanduiding<<}
heeft daarin zijne voorgangers gehad, zoo als hij zijne navolgers heeft gevonden in het verheerlijken en huldigen van den man des bloeds, die ook ons Vaderland zoo vele schatten en tranen gekost heeft.

Een Protestant aan zijne Mede-protestanten. 1816. Tot de geschriften en tegenschriften, waartoe dit stukje aanleiding gegeven heeft, kan men bij de reeds door den Heer de jager vermeldden, nog voegen: Bescheidene aanmerkingen over een stukje van J.G. le Sage ten Broek, betiteld: de voortreffelijkheid van de leer der Roomsch-Katholieke Kerk, in brieven door Alethofilus aan Filekklezius. 3 stukjes. Utrecht. 1816. - Bij den brief van bilderdijk aan le sage ten broek en de beide brieven van den laatste aan den eerste (1829) behooren nog gevoegd te worden: le sage ten broek aan Mr. i. da costa en Mr. i. da costa aan le sage ten broek. 's Gravenhage en Amsterdam 1829.

Nieuwe Uitspruitsels. 1817. Gelijk in de Vertellingen en Romances eene vrije navolging van voltaires Ce qui plait aux Dames gevonden wordt, zoo vindt men er in dezen Bundel een van chausers Nonnes preestes tale. Het eerste is Ridder Sox, het tweede Koekeloer geworden. Beide stukjes leveren weer een nieuw bewijs op van bilderdijks kunsttalent in alle soorten van poëzij. Zijn luimige verhaaltrant is zoo gemakkelijk, los en ongedwongen, dat men dien niet natuurlijker en naïver zou kunnen wenschen. Hij is een regt onderhoudend prater, die den toehoorder aan zijne lippen boeit en die slag heeft van te vertellen. Er is geen zweem van stijfheid of pedanterie in zijne voordragt. Somtijds is hij wel wat vrij, wat dartel, wat ondeugend zelfs, zoodat men hem wel eens de hand op den mond zou willen leggen als er jonge lieden tegenwoordig zijn, doch hij geeft zich niet opzettelijk toe in aanstootelijke beschrijvingen; het blijft bij een enkel ongewogen woord. Men zou al heel spijtig en preutsch moeten wezen, om zich

{==644==} {>>pagina-aanduiding<<}
aan de vrolijkheid te ergeren van een verteller, zoo geestig als hij.

Nieuwe Dichtschakeering. 2 deelen. 1819. Niet zoo inschikkelijk zouden wij geacht willen worden te zijn voor de moedwillig dartele schilderingen van prikkelenden wellust en zinnelijke liefde, waarin bilderdijk zich zoo gaarne, ook in zijn hoogsten ouderdom, scheen te verlustigen, en die zoo zonderling afsteken bij den ernstigen, godsdienstigen, orthodoxen en somtijds mystieken toon, dien hij gelijktijdig aansloeg. Men vindt, onder vele anderen van vroegeren en lateren tijd, daarvan een proefje in den Bruiloftsslotzang, in het eerste deel dezer Verzameling voorkomende. Meer dan een zijner bewonderaars heeft er zich aan gestoten en er hem hard om gevallen. 't Is echter niet te loochenen, dat dit Bruiloftslied een meesterstuk is van weelderige en wulpsche poëzij en ten bewijze strekt, dat onze dichter ook in het schilderen van dergelijke naakte tafereelen een gezag over taal en versbouw uitoefent, waarvan men verbaasd staat en waarin niemand hem evenaart. Of nogtans soortgelijke ongebonden voorstellingen van zinnelijken lust en liefde niet eene te gevaarlijker strekking hebben, naarmate zij kunstiger en keuriger zijn, is eene vraag, die wij evenmin ontkennend zouden durven beantwoorden, als toestemmen, dat zulke dichtkunst één is met de godsdienst van den Christen.

Ter nagedachtenis van Julius Willem Bilderdijk. 1819. Men weet, dat bilderdijk hoogen prijs stelde op zijne afkomst, waarvan hij de oudheid en de voornaamheid bij meer dan eene gelegenheid beweerde. In den Elius zegt hij, op bl. 63, duidelijk genoeg, dat hij de nazaten van diederik van teisterband als zijne voorouders en zich-zelven als een afstammeling van dat geslacht beschouwt. Men brenge het aldaar gezegde in verband met hetgeen men van zijn stamwapen in de Verklarende Geslachtslijst van Nederd. Naamwoorden, Deel I, bl. 53,

{==645==} {>>pagina-aanduiding<<}
leest. - In de Toewijding van zijn Urzijn en Valentijn (Mengelingen, III) zegt hij al verder, dat zoowel zijne eerste Echtgenoote catharina rebecca woesthoven, als hij-zelf, van vorstelijken oorsprong is; dat zij van valentijn - hij van ursijn (tweelingsbroeders, gesproten uit een Keizer van het Grieksche rijk, en belizante, zuster van pepijn, Vorst der Franken) afstamt, en dat alzoo Grieksch-Keizerlijk en Fransch-Koninklijk bloed in hunne aderen en in die van hunne kinderen stroomt. - Ook zijne tweede Echtgenoote, catharina wilhelmina schweickhardt, schreef hij eene hoog-adellijke geboorte toe. Zij stamt af van Ridder ot sweekhart. (Zie Poëzij, Deel II, bl. 135.) - Maar in het thans voor ons opengeslagen boekje brengt bilderdijk zijn eigen afkomst tot nog hoogeren ouderdom en schat dien op dertien eeuwen. Zie bl. 5. - Of een en ander een chronologisch en genealogisch onderzoek zou kunnen doorstaan, durven wij niet bepalen, en hoe de Grieksch-Keizerlijke en Fransch-Koninklijke afkomst van zijne eerste gade met de haar elders toegeschreven afstamming van den Schotschen Koning, jacobus I, in overeenstemming kan worden gebragt, is ons duister. (*)

Verhandelingen, Ziel-, Zede- en Rechtsleer betreffende. 1821. De Brieven over het Natuurregt van Mr. J. Kinker aan P. van Hemert bevatten in vele opzigten eene wederlegging van bilderdijks Ontwikkeling der Gronden enz., in dit boekdeel voorkomende. Bilderdijk, niet gewoon zich ongewroken te laten tegenspreken, heeft deze wederlegging met een Gedichtje op kinker en van hemert be-
{==646==} {>>pagina-aanduiding<<}
antwoordt, dat met een bespotting van beider ligchaamsbouw aanvangt.

Sprokkelingen. 1821. De Schrijver van het Nog iets herinnert ons, als eene bijzonderheid, een versregel uit de Avondschemering, waarin bilderdijk zegt: ‘dat hij zijn pen nooit in gal gedoopt heeft.’ Maar soortgelijke verzekeringen zijn bij hem geen zeldzaamheden. Op bl. 152 van dezen Bundel lezen wij: ‘dat zijne verzen niemand kwetsen; dat zijne pen onnozel is en dat hij haar nooit met gal heeft gedrenkt.’ Zeker, bij dergelijke betuigingen komt men in verzoeking, geloof te slaan aan zijn meermaal geuit beklag over de verzwakking van zijn hoofd en de vermindering van zijn geheugen.
- Tot ééne proeve uit vele, hoe weinig men de opgaven van Catalogen mag vertrouwen, strekke, dat men in dien van wiselius vermeld vindt: Op de Echt van den Heer A. van Coppenael met Jonkvrouwe E.S.M. Markgrav. de la Touloubre, NOOIT GEDRUKT! Men vindt dienzelfden Bruiloftszang op bl. 121 van dezen Bundel, hoezeer dan ook onder een anderen titel en als op verzoek van een vriend (Mr. jan valckenaer) vervaardigd. Door dergelijke valsche opgaven geeft men, hetzij uit onkunde, hetzij voorbedachtelijk, aan te koop geveilde Verzamelingen een waarde, die zij niet bezitten. Wij zouden daarvan een menigte andere voorbeelden ten aanzien der Werken van bilderdijk kunnen aanhalen. Keurige Liefhebbers moeten niet alleen trachten alles, maar vooral ook niet te veel te verzamelen.

Geslachtlijst der Nederduitsche Naamwoorden. 2 deelen. 1822. De Heer de jager heeft te regt opgemerkt, dat deze vroegere druk, na de latere uitgave van de Verklarende Geslachtlijst, in 5 deelen, van geener waarde meer is, dan in zoo verre men achter den titel een tienregelig versje leest, dat elders niet weer voorkomt. - Zoo vindt men, daarentegen, bij den lateren druk der Verhandeling over de Geslachten een vierregelig opdragtversje, dat in den vroegeren niet wordt gevonden.

{==647==} {>>pagina-aanduiding<<}

Krekelzangen. 3 deelen. 1822-1825. De Schrijver van het Nog iets heeft een paar stukjes aangewezen, die, ten gevolge van dezen en andere Bundels, waarin bilderdijk hier en daar zijne meeningen wat te heftig doordrijft, in 't licht verschenen zijn. - In het eerste deel van het exemplaar, dat van deze in vele opzigten uitmuntende Verzameling in ons bezit is, vindt men op het schutblad de volgende regels:

	Aan Bilderdijk.
Wat noemt ge uw janken naar den krekel? 
De krekel zingt, maar bijt noch wondt: 
Uw zang is 't blaffen van een rekel, 
Het bijten van een dollen hond. 

De bezwaren tegen den geest der Eeuw van Mr. I. Da Costa toegelicht. 1823. De Heer de jager noemt eenige der tegenschriften, die, naar aanleiding van dit Werkje, zijn uitgegeven. Er zijn ook Dichtstukjes, daarop betrekkelijk, in omloop. Een der puntigste is zeker het volgende van den Gelderschen Dichter staring:

	Aan Meester en Leerling.
Gij zijt dan Christnen - zijt Profeten, 
Bij zulk een vloed van gal, zulk redeloos misbaar? 
Ik mag het lijden, woelziek paar! 
Gij zijt Profeten, Christnen - maar... 
Die van den Booze wordt bezeten. 

Hoofts Gedichten. 1823. Huygens Korenbloemen 1824. Antonides Gedichten. 1827. Met Ophelderende Aanteekeningen. 't Is ons wel eens voorgekomen, dat deze Aanteekeningen minder gelezen worden, dan zij verdienden. Wie er zich de moeite toe geven wil, zal zich rijkelijk beloond vinden. Zij vloeijen over van scherpzinnige opmerkingen en leerzame inzigten en wenken. Moet men ook al eens meesmuilen over het vreemde en overdrevene van sommige beschouwingen, zij doen meermalen een nieuw licht voor ons opgaan, en waar men al niet

{==648==} {>>pagina-aanduiding<<}
onvoorwaardelijk toestemmen en bijvallen moge, wordt men somtijds toch tot nadenken en onderzoeken gebragt, en heeft men wel eens aan de zonderlingste invallen en opvattingen juister en helderder begrippen te danken. - Onder zoo veel belangrijks en wetenswaardigs als men hier aantreft, vindt men ook inderdaad vrij kluchtige en koddige zaken. Wij hebben in ons exemplaar bij de in 't oogloopendste een kruisje gezet en wij zouden er een honderdtal kunnen aanwijzen, waaruit een regt vermakelijk boekje zou zamen te stellen zijn. - Laat ons er iets van mededeelen! Kiezen wij daartoe het middelste der drie Werkjes en trekken wij er paar artikeltjes uit, waar het boekje wil openvallen. Misschien wekken wij daardoor den lust op, om er iets meer van te weten.
Huygens. 5de deeltje, bl. 105. Castagne. Hierbij vinden wij aangeteekend, dat de kastanjes te gelijk met den nieuwen most tegen Kerstijd hier te lande plagten aan te komen en een gezellige of vrolijke avondpartij maakten, hoedanige sedert voor Fransche zeden en gerechten geweken zijn, en waarop een nooit onthollandst man niet dan met aandoening kan terugzien!
Bl. 245. In 't kruis. Dat is, zegt bilderdijk, iets anders, dan Op 't kruis, 't geen tot de Dischkunst behoort en dat men later flankeeren noemde. De Dischkunst is een kunst, waar meer toe noodig is, dan men thans, nu de parvenus den toon geven, begrijpt en waardaardoor oog, smaak en reuk voldaan behooren te worden, bij gebrek waarvan een feestmaaltijd een pijnbank voor goeden smaak en gevoelige zenuwen wordt. Doch de Pijpjesrookers en Snuivers, zegt hij, zijn zoo fijngevoelig niet, als men 't in zijne jongelingsjaren was.
Bl. 255. Rad en galgh. Waren rad en galg (zoo lezen wij) tegen de geweldenarijen der Arminianen beter gebruikt, het gansche nageslacht zou gelukkiger geweest zijn. - Op de naaste bladzijde leest men, dat de Staatsresolutiën van oldenbarnevelt ten behoeve der Remonstranten en ter verdrukking van de Regtzinnigen, eindeloos onverdedigbaarder zijn dan de Spaansche Inquisitie!

{==649==} {>>pagina-aanduiding<<}

Bl. 293. Oortjens. Men mag hier, volgens bilderdijk, wel aanmerken, dat een oortje twee duiten of een vierde van een stuiver was; want onze kleinkinderen zullen 't zeker niet meer weten, na de invoering van 't verstand verstompend decimaal stelsel.
Bl. 298. Straff van Kerck en Ouderlingen. Het dansen was altijd bij de Hervormde Kerk veroordeeld. Bilderdijk-zelf heeft het nooit zonder verontwaardigend schokken der ziel en diepe weemoedigheid kunnen aanzien. Ook heeft hij altijd het onbedorven kind in schreijen zien uitbarsten, als het vader of moeder zag dansen. - Er kunnen echter (vervolgt hij) ook heilige en godsdienstige dansen zijn, doch een zoodanige zou dan ook heiligheid in ons vorderen en, om het dus uit te drukken, eene zwevende Processie van Engelen en uitschieting ten Hemel zijn. - Elders nog lezen wij, dat uit den dans meer jammer ontspruit, dan uit de kinderpokken.
6de deeltje, bl. 22. Sonder luysen. Hier zegt bilderdijk, in een stad gewoond te hebben, waar men aan een Jood een zesthalf moest geven, om er een voor den mikroskoop te bekomen. Doch (voegt hij er bij) deze waar is nu beterkoop, en men zal, als 't zoo voortgaat, daarin welhaast tegen Duitschland kunnen markten.
Bl. 332. Leght en loopt. Hier wordt een drukfout aangewezen, die in de Ondergang der eerste Wareld voorkomt, namelijk ligt voor gilt. Zulke slordigheden, zegt bilderdijk, worden met het verval der zeden steeds menigvuldiger.
Maar genoeg van soortgelijke aardigheden!

Nieuwe Taal- en Dichtkundige Verscheidenheden. 4 deelen. 1824-1825. In het tweede deel van dit werk vindt men een opstel over de versificatie, waarin zeer belangrijke wenken en opmerkingen voorkomen, die aan jeugdige beoefenaars der dichtkunst van wezenlijk nut kunnen zijn. Van het Rijm sprekende, zegt de Auteur onder anderen, dat ieder weet, dat ei op y niet rijmt en dat het even dwaas zou zijn, bij voorb. beleid en vlijt

{==650==} {>>pagina-aanduiding<<}
als pompstok en inktkoker voor op elkaâr rijmende woorden te houden. Dat is nu wel heel koddig gezegd, maar het bewijst weinig. Op bl. 149 lezen wij, dat men de reden er van niet kan inzien, wanneer men de volkomen verscheidenheid in het uitspreken van een tweeklank als ei en een enkel verlengden klank niet bij zich gewaar wordt. Op bl. 150 schijnt aan een langdurige verwarring der uitspraak van de y gedacht te worden, die als ie plagt te klinken. Bilderdijk is hier niet zoo duidelijk als men mogt wenschen. Wat er van zij, duizenden met ons worden voorzeker dat volkomen onderscheid tusschen den tweeklank ei en den enkelen klank y niet gewaar en hooren weinig verschil tusschen leiden en lijden. Bestaat het nogtans, de y en de ei zouden er te bruikbaarder om zijn, want bilderdijk beweert, dat een onvolkomen rijm somtijds boven een volkomen te verkiezen is. - Grondt zich echter het verbod op een vroegere uitspraak, die verwarring ondergaan heeft, en mag men beleid op vlijt niet rijmen, omdat de Ouden de y als ie uitgesproken hebben, dan zijn wij met onze beleefdheid te karig, en wij behoorden die tot vele onzer tijdgenooten uit te strekken, van wier lippen, in onderscheidene streken van het vaderland, vele onzer gebruikelijke rijmwoorden rijmeloos klinken. Wij achten het verbod eene dwaasheid. De geheele vraag komt, dunkt ons, hier op neêr, of men voor 't gezigt of voor 't gehoor moet rijmen. Hebben de klanken met de oogen niets gemeens, maar zijn ze, daarentegen, uitsluitend het eigendom van het oor, dan weten wij niet eene geldende reden, waarom men het ei als niet rijmende op den brij zou verklaren. -
Wij zien met weerzin menige vrijheid aan, die vele thans levende poëten zich, zoo wel ten opzigte van de cesuur als van het rijm, veroorloven, maar wij zouden hen echter met volle gerustheid durven aanraden om eindelijk het oude ijs te breken en de te lang gescheiden ei en y op elkaar te laten rijmen, zoo als zij waarlijk in Hollandsche ooren doen. Welk een tegenstrijdigheid! men rijmt rots op los, gudst op rust, plengt op krenkt, ketent op rekent, weduw op

{==651==} {>>pagina-aanduiding<<}
peluw, om niet van huwt op Instituut te spreken; men werpt alle vokalen door elkander, alsof ze eensluidend klonken; men heeft reeds omvlecht op volbragt, albast op west, banier op muur, zucht op mogt laten slaan en alzoo a en e, i en u, u en o voor rijmklanken verklaard, terwijl men vlijt en beleid even ver van elkaar als pompstok en inktkoker blijft verwijderen! Doch het is hier de plaats niet, om er meer van te zeggen.

Oprakeling. 1826. Het is een verblijdende verrassing als men somtijds bij onzen Dichter een stukje aantreft, waarin een geest van liefde en zachtmodigheid ademt, die afwijkt van den harden en verguizenden toon, in zoo vele zijner uitmuntendste Dichtstukken heerschende. Een zoodanig liefderijker stukje vindt men, onder anderen, in dezen Bundel: het heet Oordeel des Naasten. Hier spreekt geen menschenhaat, geen wrevelmoed, maar Christenzin. ‘Verdoem niet, (zoo klinkt het) veroordeel niet! onze wet is liefde. Bidt waar uw broeders vallen. Wij struikelen bij elken stap. Zalig hij, die valt om op te staan, enz.’ Waarom treft men dien toon, die weêrklank vindt in de harten, zoo zeldzaam bij onzen hoofddichter aan? Was het, omdat hij zich liever zag bewonderen dan beminnen? - Ons was het eene behoefte, de aandacht op dit stukje te vestigen, waarin een beter gevoel, een Christelijker gezindheid zoo kennelijk spreekt.

Afscheid aan Leyden. 1827. Dit Gedicht gaf aanleiding tot een scherp tegenstuk van geen bijzondere waarde. Het is getiteld: Haarlems weerklank van Bilderdijks Afscheid aan Leyden, door C.H.

Naklank. 1828. Men zou bezwaarlijk een dichtvorm of een versmaat kunnen aanwijzen, waarvan bilderdijk geen proeven gegeven heeft. Ook stukjes, in regels van drie en vier sylben, treft men bij hem aan. Deze Bundel bevat er een, Uitvaart getiteld, van zestig dergelijke miniatuurregeltjes, waarin men, daarenboven, maar vijf

{==652==} {>>pagina-aanduiding<<}
verschillende rijmklanken hoort. Deskundigen beweren, dat soortgelijke rijmelkunstjes weinig te beteekenen hebben en dat het gemakkelijk is, witsen geysbeek doorbladerende, een aantal bouts-rimés te vinden, die zich te zamen laten lijmen. Bilderdijk bewijst nogtans ook daarin weder zijn heerschappij over de taal. Een enkelen keer echter, mislukt hem de greep bij het kleine waagstuk. Men oordeele uit de volgende regels op bl. 175, die voorzeker noch gemakkelijk noch welluidend klinken:

Een handvol zands 
Des grafkuilrands 
Is 't nietig gants 
Dat de asch mag eeren; 
De beet des tands 
Des Aartstyrans 
Des menschenstands, 
Zal 't lijk verteeren. 

Grondregelen der Perspectief. 1828. Dit boekje is, volgens het oordeel van deskundigen, waartoe wij niet behooren, uiterst oppervlakkig.

Avondschemering. 1828. Op bl. 116 vindt men een versje op huig de groot, waarin bilderdijk den bij vriend en vreemde, bij tijdgenoot en nakomelingschap bewonderden staatsman en geleerde in al zijne naaktheid ten toon stelt, van hem bewerende, dat men hem twee eeuwen lang zinneloos heeft aangebeden. - Hij verklaart alzoo, in dit opzigt, het voorgeslacht even dwaas als zijne tijdgenooten, hetgeen wel eene bijzonderheid in zijnen mond is.

Catalogus 1832. De Schrijver van het Nog iets vermoedt, dat er in de opgave van den titel van No. 1095, op den Catalogus van bilderdijks nagelaten Bibliotheek voorkomende, een overgroote misstelling heeft plaats gehad, omdat hem het daar genoemde stukje onbekend gebleven is. Hij dwaalt: er is geen misstelling, maar slechts eene verkorting. Het stukje is in ons bezit en heeft ten

{==653==} {>>pagina-aanduiding<<}
opschrift: Op de zinnebeeldige teekening van den invloed der Dichtkunst op het Staatsbestuur. Waarschijnlijk staat deze teekening in betrekking tot bilderdijks Prijsvers op hetzelfde onderwerp.

Nederlandsche Muzen-Almanak. De Heer pan twijfelt of het stukje Beroepen, in den jaargang van 1821 voorkomende, en door den Schrijver van het Nog iets aangewezen, wel aan bilderdijk behoort, op grond dat immerzeel het niet als zoodanig heeft opgegeven. Maar immerzeel heeft evenmin de stukjes Verholenheid en Lubyn le parvenu, in den jaargang van 1823 te vinden, aan bilderdijk toegekend, en echter doet de Heer pan die als zoodanig voorkomen, ofschoon hunne afkomst vrij wat twijfelachtiger is. Daarenboven heeft immerzeel, hoe lofwaardig overigens, ten aanzien der naauwkeurigheid, weinig gezag. Immers in de door hem verzamelde Nalezingen vindt men een tiental stukjes, die reeds in vroegere Verzamelingen geplaatst zijn, en daarentegen mist men op den Index van het 2de deel het stukje, dat daarin op bl. 103 gevonden wordt. De Heer pan-zelf heeft zich in zijne Aanteekenïngen over een onverklaarbaar verzuim van immerzeel beklaagd, en met reden. - Wij kennen met den Schrijver van het Nog iets, dat aangewezen stukje Beroepen volmondig aan bilderdijk toe. Zijn geest en dichttrant zijn hier onmiskenbaar. Het is een zijner zinrijkste kleinigheden bovendien.
De opgave van den Heer pan, dat het derde der Groninger stukjes, aan Mevrouw Gerlazius (Jaargang 1835) reeds in de Mengelpoëzij voorkomt, is niet naauwkeurig, omdat de beide lezingen aanmerkelijk van elkander verschillen.
Zoo heeft ook vroeger de Heer de jager opgemerkt, dat het stukje: Des Levens lust (Jaargang 1819) evenzeer in de Krekelzangen, deel II, voorkomt. Ook dit is niet volkomen juist, dewijl dit stukje in de laatstgenoemde Verzameling met een couplet is vermeerderd.

Vaderlandsche Letteroefeningen. Behalve het niet elders

{==654==} {>>pagina-aanduiding<<}
opgenomen stukje Over de Sebastianisten in Portugal, vindt men in dit Tijdschrift een opstel, getiteld: Aanmerkingen en waarschuwingen omtrent de Leesbibliotheken, dat met een B geteekend is en door sommige verzamelaars aan de Werken van bilderdijk wordt toegevoegd. Deskundigen echter zullen zich, bij eene vlugtige inzage, overtuigd houden, dat het niet uit zijne pen gevloeid is. - Daarentegen vindt men in dit Tijdschrift de beoordeeling van de Doutes et conjectures sur la Déesse Nehalennia, par Ch. Pougens, die van zijne hand is en gevolgelijk bij eene Verzameling van zijne Werken behoort.

Schouwburg van In- en Uitlandsche Letter- en Huishoudkunde. Behalve de bovengenoemde beoordeeling en de beide kritische verslagen, door den Schrijver van het Nog iets in den Recensent ook der Recensenten aangewezen, komen in den Schouwburg twee recensiën van bilderdijk voor, de eene van meermans Blijken der goddelijke wijsheid in de Geschiedenis, de andere van het zesde deel zijner Berigten omtrent het Noorden en Noord-Oosten van Europa. Ten aanzien van een Dichtstukje van Mevrouw meerman, in het laatstgenoemde Werk voorkomende, en Wenta-penjer getiteld, had bilderdijk gezegd: ‘De Wenta-penjer is, in het oorspronkelijke, eene van die kleinigheden, die, hoezeer van weinige waarde, zich door een goeden, luchtigen versmaat laten lezen, maar om het in het Nederduitsch te doen gelden, behoorde het geheel anders te zijn overgebracht.’ - In het Berigt, vóór hare verzamelde Gedichten geplaatst, en waarin ook dit versje is opgenomen, heeft Mevrouw meerman (wier dichterlijke talenten wij overigens niet in onze bescherming nemen) haar onvoorzigtigen Beoordeelaar op eene bescheiden wijze te regt gesteld, hem zeggende: ‘dat het gedachte stukje noch eene vertaling, noch zelfs de verste navolging van een ander Dichtstuk is, en dat een man van uitgebreide belezenheid en geen vreemdeling in de Noordsche poëzie, de onbedachtzaamheid niet had moeten begaan van, zonder de beschuldiging met

{==655==} {>>pagina-aanduiding<<}
bewijzen te kunnen staven, iemand een letterkundige diefstal aan te wrijven.’

Kunst- en Letterblad. Van de vijf onuitgegeven Dichtstukjes, door den Heer mees in dit Gentsche blad aangewezen en door den Schrijver van het Nog iets met name genoemd, is dat, getiteld Vorst- en Volksregeering in de Nalezingen opgenomen.

Nog hebben wij bij onze aanwijzingen en opmerkingen het volgende te voegen, dat ons niet gelukken wilde onder een der bovenstaande hoofden of titels te rangschikken.

De Heer bodel nijenhuis heeft de aandacht gevestigd op de onderwerpen, die bij herhaling door bilderdijk zijn bezongen, als hem bovenal ter harte gaande, bij voorbeeld: God, Christendom, Egade, Holland, enz. Zou daarbij, billijkheidshalve, niet gedacht moeten worden aan de talrijke Bijschriften, die hij op zijn eigen afbeeldingen heeft gemaakt?

De Schrijver van het Nog iets heeft grovelijk gedwaald door de vertaling van de Leerrede van Gérard over de Natuur der gezonden leer aan bilderdijk toe te schrijven. 't Is veeleer een opstel, lijnregt tegen de begrippen van bilderdijk aandruischende. - Verschoonlijker was des Schrijvers dwaling van, op velerlei gezag, den Heer izaac bilderdijk voor den Vertaler van het Blijspel Het valsch vooroordeel te houden. Meer dan eene biographie en alle Naamrollen van Tooneelstukken bevestigen die meening, maar bilderdijk-zelf ontkent uitdrukkelijk, dat het een werk zijns vaders is. Men moet hem gelooven. Daarentegen kan als een Dichtstuk van den ouden Heer nog opgegeven worden: Jefthaas gemalinne aan hare dochter, voorkomende in het 3de deel der Taal- en Dichtkundige Oefeningen van het Genootschap: Kunst wordt door arbeid verkregen. Het is een antwoord op bilderdijks Brief van

{==656==} {>>pagina-aanduiding<<}
Jefthaas dochter aan hare moeder, in hetzelfde Werk en later in de Verspreide Gedichten te vinden. Beide, Brief en Antwoord, zijn van geringe waarde. Twintig jaren vroeger, in 1760 namelijk, wist bilderdijk, als een vierjarig kind, de snaren reeds vrij wat beter te dwingen! - Men zie de Najaarsbladen.

De Heer de jager heeft den wensch geuit, dat men eene onpartijdige biographie van bilderdijk mogt bezitten, opdat men zijn karakter en vooral zijne politieke inzigten en bemoeijingen juister zou mogen waardeeren. Hij wenschte de uitspraken van achtbare en aanzienlijke mannen ten aanzien van bilderdijk gedaan, en vooral beschuldigingen als die van kemper, te zien weêrleggen of staven. Wat de politieke beginselen en bemoeijingen betreft, Mr. g. mees, az. heeft dezer dagen eene Voorlezing over Bilderdijks denk- en handelwijze in betrekking tot de politieke gebeurtenissen van zijnen leeftijd in 't licht gegeven, waarin daarover geen gunstig oordeel uitgesproken wordt. Het is te vreezen, dat eene beschouwing van zijn karakter in 't algemeen, opgemaakt uit sommige zijner geschriften, uit zijne verguizing somtijds van dezelfde personen, die hij elders bewierookt had, tot eene niet gunstiger, ofschoon even gewaagde gevolgtrekking, zoo ten aanzien zijner standvastigheid als zijner zachtmoedigheid, zou kunnen leiden. Wij voor ons gelooven niet, dat zulk eene biographie zoo begeerlijk is als de Heer de jager vermeent, die er zeker een eervol resultaat uit zou wenschen te trekken, omdat men zoo gaarne lief heeft, dien men bewondert. Maar wij doen meer: wij gelooven niet, dat de mogelijkheid bestaat om zoodanig eene onpartijdige biographie te leveren en daaruit een billijk oordeel op te maken over den wonderman, dien men met den gewonen maatstaf niet kan meten.
Het zou uiterst moeijelijk zijn, bilderdijk juist en naar waarde te schatten. Bij eene beschouwing van zijne politieke beginselen, zou men althans niet mogen vergeten, dat hij een verklaard voorstander van de onbeperkste

{==657==} {>>pagina-aanduiding<<}
alleenheersching was, aan wien dan ook, onder het goddelijk bestuur, de oppermagt ten deel mogt vallen. Hij kon den moordenaar van d'engiën vloeken - den gevallen dwingeland op Sint Helena vertrappen, en toch den Keizer, den van God beschikten heerscher, huldigen en eerbiedigen. In dit zijn politiek beginsel wankelde of veranderde hij nooit. - Wat zijn godsdienstige begrippen betreft, van zijne jeugd af aan, deed hij zich als een ijverig voorstander van de strengste Dordsche orthodoxie kennen en hij volhardde in zijne meeningen met onverzettelijke halstarrigheid, ondanks bestrijding en bespotting, tot aan zijn dood. Wie anders denken mogten dan hij, deed hij zijn toorn en zijn knods gevoelen. Hij was - zoo als men nog onlangs hoorde - de Ismaël, wiens hand tegen allen was, gelijk aller hand tegen hem. Het was hem, als 't ware, een aangeboren en nooit verloochende behoefte, met anderen van oordeel te verschillen en met alle zijne krachten tegen wind en stroom in te roeijen. Ook daarin bleef hij zich ten alle tijde gelijk. Nimmer vermomde of bewimpelde hij zijn gevoelens, noch uit eerbejag noch om des voordeels wille. Waarlijk, zulk een onbuigzaam en onplooibaar man, zou althans ten onregte in een Dictionaire des girouettes vermeld en als met alle winden draaijende voorgesteld mogen worden.
Wat aangaat zijn hevige drift, zijn kwade luimen, zijn beleedigende uitvallen en zijn onweerstaanbare zucht om de grootste paradoxen te verdedigen, niemand voorzeker zal hem daarom beminnen; maar hij begeerde dat ook niet. Te heerschen, zich te doen vreezen, zijn gezag te doen eerbiedigen, scheen zijn opzettelijk doel en, laat ons er bijvoegen, niemand was hem in krachten daartoe gelijk. Jammer, voorzeker, dat hij ze somtijds scheen te misbruiken.
Om een enkel staaltje aan te halen van zijne onbegrensde zucht tot het doordrijven van paradoxen, diene het volgende. Hij beweerde eens, dat alle woorden met een r aanvangende, een onrustige, geruchtmakende, roe-
{==658==} {>>pagina-aanduiding<<}
rende zaak of eigenschap aanduidden, zoo als razen, rameijen, regenen, reizen, ridselen, rillen, rollen, roepen, ruischen, rukken en honderd anderen. Een der aanwezigen noemde hem, ter wederlegging van die bewering, rusten, maar bilderdijk hield vol en betoogde dat rusten in de eerste plaats zijne stelling bevestigde en de onrustigste zaak ter wereld was.
Doch geven wij hem zijne zwakheden toe. Onthouden wij ons, zijn hart en zijn karakter ligtvaardig te beoordeelen, zijn politieke beginselen te ontraadselen of den sluijer op te heffen, die over zijn huiselijk leven, zijn echtöntbinding en zijn tweede huwelijk, ook volgens den Heer da costa, hangt. Trachten wij niet onbescheiden, geheimen in te dringen, die ons niet aangaan, maar vergenoegen wij ons met trotsch te mogen zijn op een landgenoot, zoo rijk aan gaven, zoo veelzijdig in kennis als hij; met hem te waardeeren en te bewonderen als een onzer scherpzinnigste taalvorschers, als de grootste onzer Dichters, als een versificator, die zijns gelijke niet heeft en die, in spijt van alle afwisselende mode, van alle oudere of nieuwere dichtscholen, niet ligt geëvenaard, veelmin overtroffen zal worden.
Overigens hopen wij, dat de Heer mees geen last te lijden zal hebben van zijne vrijmoedige oordeelvelling over bilderdijks schijnbaar politieke inconsequentie. Niet alle zijne hoogschatters zijn billijk en onzijdig genoeg, om te dulden, dat men menschelijke zwakheden en gebreken in hem veronderstelle. Wij herinneren ons, welke smaadheden men den regtschapen en waarheidlievenden man heeft aangedaan, die zijn Bezoek bij Bilderdijk in den zomer van 1831 openbaar heeft durven maken. 't Is, in 't voorbijgaan gezegd, dezelfde, die het vers aan Mr. i. da costa tegen de vergoding van bilderdijk vervaardigd heeft, dat door den Heer mees als het werk van een hem onbekenden, maar talentvollen Dichter wordt aangehaald. 't Is ook dezelfde, die aan bilderdijk een gelukwensch heeft toegezongen, toen hem de Maatschappij van Nederlandsche Letterkunde, om zijne buitengewone

{==659==} {>>pagina-aanduiding<<}
talenten, een buitengewone eerepenning schonk. Maar zijn afgodische bewonderaars quand même willen wel de lofbazuin voor hem hooren steken, doch geen vlekje van zwakheid of dwaling in hem aangewezen zien. Zij vergeten de les, die bilderdijk-zelf hen gegeven heeft: ‘Om bewonderaar van een groot man te zijn, behoeft men hem niet tot een heilige te maken.’

Eindelijk hebben wij nog voor de verzamelende liefhebbers de opgave hierbij te voegen van een paar kleinigheden, die in druk verschenen, maar door onze voorgangers onvermeld gebleven zijn. Het eene Aan Prins Karel van Lotharingen is eene overbrenging in verzen van het Fransche proza van willem van haren. Men vindt het in het werk van j.h. halbertsma, Het Geslacht der van Harens, op bl. 258, Het andere Aan Miss Suada wordt in het Hollandsche Schilder- en Letterkundig Album van 1849 gevonden. - Nog onvermelde proza-stukjes, die aan bilderdijk toegeschreven worden, zijn de volgende: Aanspraak aan mijne geringste Medeburgers op 8 Maart, 1785, onder de spreuk: Semper Idem. - Aanspraak aan alle welmeende Nederlanders, 1787. - Aan alle Christenen. (Gratis verspreid.) Ook wil men, dat er een relaas van zijne hand bestaan zou van het door hem gevoerde pleidooi ter verdediging van Kaat Mossel, waarbij beider portretten gevoegd zijn.

Om op het voetspoor van enkelen onzer voorgangers deze Bijdrage met een versje te besluiten, herinneren wij den lezer, dat, na den dood van bilderdijk, zijn conterfeitsel op de eerstvolgende Amsterdamsche kermis in een wassen-beeldenspel te zien was. Loots vervaardigde daarop deze regels:

Het ijskoud marmer zij der ruwe helden loon, 
De zachte dichter staat in smeltbaar was ten toon. 
 
* * * 






{==660==} {>>pagina-aanduiding<<}

Van waar de dikwerf al te onbepaalde vereering van het voorgeslacht, bijzonder in onze dagen?

Door W.H. Warnsinck, Bz.

Deze vraag rees onwillekeurig bij mij op, na de inzage van een allezins lezenswaardig en belangrijk vertoog van den Heer b.ph. de kanter, opgenomen in het Maandwerk Europa, No. 9, blz. 193-222, onder den titel van: Iets over de zeden onzer voorouders. Aanleiding tot het opstellen van dat vertoog vond de verdienstelijke en der zaak kundige Schrijver in de zich gedurig herhalende lofspraken op onze voorouders, en de ongunstige vergelijkingen, die daaruit, niet zelden ten nadeele van het thans levende geslacht, worden afgeleid, en te regt oppert hij de vraag: ‘Maar van waar nu die dikwerf al te onbepaalde vereering, die vergoding soms van het voorgeslacht?’
Het antwoord van den Heer de kanter is vragenderwijs. Hij zegt: ‘Zou zij ook misschien wel voor een groot gedeelte haren grond vinden in die algemeene zielsgesteldheid, die, met betrekking zoo wel tot het groote en algemeene als tot het bijzondere en persoonlijke, over de beelden uit het voorledene een zoo zachten rozengloed weet te verbreiden en ze voor het oog als in een tooversluijer hult?’
Ik aarzel geenszins deze vraag toestemmend te beantwoorden, en tevens mijnen bijval te schenken, aan hetgeen de Schrijver, als ter nadere verklaring van het door hem opgemerkte, verder laat volgen. Maar - de Heer de kanter zal dit wel gelieven toe te stemmen - met dit antwoord is de geopperde vraag slechts den deele opgelost, en is het niet onnatuurlijk, dat men, met een oog gevestigd op de dagen en jaren die onlangs voorbijgingen, de vraag oppert, die aan het hoofd van dit opstel is geplaatst.

{==661==} {>>pagina-aanduiding<<}

Reeds vòór den leeftijd van horatius, door den Heer de kanter aangehaald, en bereids in de dagen van salomo, was het verheffen van den zoogenaamden goeden, ouden tijd aan de orde. Kinderen hoorden die lofspraken van hunne ouders, om ze weder aan hunne kinderen over te leveren; en gelijk het in de huisgezinnen was en werd, even zoo was en werd het ook met geslachten en volken, gedurende de elkander opvolgende tijdperken. Het prijzen der voorouders werd eene gewoonte; het verkreeg - om mij zoo eens uit te drukken - het karakter eener volksöverlevering; en volksöverleveringen hebben, van wege hare oudheid, iets eerwaardigs, ja, verkrijgen, onder zekere omstandigheden, wel eens iets heiligs, hetwelk aan den twijfelaar een eerbiedig stilzwijgen oplegt.
Er is meer: er ligt, namelijk, in de verheffing van het voorgeslacht, eene zedelijke bedoeling. De leermeester, die redenen heeft om over den tragen, onleerzamen, zijnen tijd verbeuzelenden, onoplettenden en weerbarstigen knaap ontevreden te wezen, zet zijne vermaning en bestraffing niet weinig nadruk bij door de verklaring: ‘dat hij voorheen, bij zijne scholieren, over deze en dergelijke gebreken zich nimmer had te beklagen!’ En wanneer nu de gedemoedigde knaap die verklaring als eene waarheid aanneemt en het voornemen opvat, om zich voortaan beter te gedragen en zich aan het geprezen voorbeeld zijner voorgangers op de school te spiegelen; dan heeft de leermeester zijne zedelijke bedoeling bereikt, hoewel hij het bij ervaring heeft, dat die thans zóó hoog geroemde scholieren het vaak zeer noodig hadden op hunne voorgangers gewezen te worden!
Zóó is het op de school, en in het huisgezin is het niet anders. - Bij de opvoeding van het kroost klinkt het zoo menigmalen: ‘In onzen tijd, toen wij kinderen waren, dorsten wij ons dit of dat niet veroorloven en wij waren aan onze ouders altijd onderdanig en gehoorzaam!’ hoewel vader of moeder, die zóó spreken, zeer goed weten, dat zij het niet beter gemaakt hebben, dan hunne kinderen. Zij brengen zich echter tevens te binnen, dat zij deze en soortgelijke gezegden uit den mond

{==662==} {>>pagina-aanduiding<<}
hunner ouders gehoord hebben, en hoe zij, nu en dan, daardoor tot verbetering van hun gedrag werden opgewekt. Zij beproeven nu het bekende middel, in de hope op eenen gunstigen uitslag.
Op deze wijze wordt, zoowel in de school als bij de huiselijke opvoeding, de vorige tijd en het vroegere geslacht als een toonbeeld van volkomenheid voorgesteld; en is het nu wel te verwonderen, dat die voorstelling, in de meeste gevallen, eenen diepen indruk maakt op het kinderlijk gemoed? En aangezien de ondervinding leert, dat de indrukken, die het kind in zijne vroegste jeugd ontvangt, niet spoedig verloren gaan, maar hem dikwerf bijblijven tot in eenen hoogen ouderdom; zoo is het zeer natuurlijk, dat het begrip, omtrent de hooge voortreffelijkheid van den ouden tijd en van het voorgeslacht, bereids in kinderlijken leeftijd, en zonder eenig nadenken, geloovig aangenomen, even algemeen is geworden, als de klagt over de toenemende zedelijke verbastering der tijden en der volken.
Ik sprak daar van een begrip, zonder eenig nadenken, geloovig aangenomen. Kinderen toch denken weinig na, en gelooven zoo ligt wat bejaarde lieden, als waarheid, mededeelen. De man, evenwel, die, met verstand en oordeel, den zedelijken toestand van het menschdom gadeslaat, wordt daardoor tot een bedaard nadenken gebragt, en neemt niet zoo spoedig voor goede munt aan, wat hem, door anderen, als zoodanig, in handen wordt gegeven. Hij onderzoekt, met het blad der geschiedenis voor het oog, wat er zij, van de tijden en van de menschen, die men gewoon is zóó hoog te verheffen, ja, somtijds te vergoden. De slotsom van dat onderzoek, met onpartijdigheid en waarheidsliefde ondernomen, in de vergelijking van het voorheen met het tegenwoordige, is geheel overeenkomstig met de resultaten, die de Heer de kanter, in zijn meergenoemd Vertoog, heeft voorgesteld. Het is dezelfde slotsom, bereids door salomo opgemaakt en Prediker vii vs. 10 te boek gesteld: ‘En zegt niet, wat is er dat de vorige dagen beter geweest zijn dan deze? want gij zoudt na zulks niet met wijsheid vragen.’

{==663==} {>>pagina-aanduiding<<}

Het menschdom bleef, met opzigt tot zijnen zedelijken toestand, de tijden door, tamelijk, aan zich-zelven gelijk, en de geschiedenis der volken, doet ons hier den vriend der deugd - en ginds den slaaf der zonde, aanschouwen. In de vormen, waarin zij zich, in dit of in een ander tijdvak, voor ons vertoonen, bestaat alléén eenig merkbaar verschil. Nu eens was deze, dan eens eene andere ondeugd de heerschende; maar viel zij later minder onder de aandacht, het was geenszins, omdat zij het aantal harer slaven zag verminderen; maar omdat de burgerlijke beschaving het ruwe en aanstootelijke van haar voorkomen weggenomen of verzacht had. De verkeerdheden, driften, neigingen en hartstogten der menschen verdwenen niet van den aardbodem; maar werden, even gelijk zijne zinnelijke lusten en genietingen, meer verfijnd. Zoo zocht, om slechts iets, als voorbeeld, te noemen de overdaad weleer voldoening in de hoeveelheid van spijzen en dranken; thans zoekt zij die in de soort en hoedanigheid van het gebraad en den wijn. Men ziet het: de vormen zijn alléén veranderd, de qualiteit heeft, in onze dagen, de plaats der vroegere quantiteit ingenomen; maar de zedelijke verkeerdheid bleef onveranderd dezelfde. En is het met de meeste ondeugden niet even zóó gegaan?
Neen, wij zijn niet zedelijk slechter en evenmin zedelijk beter dan onze voorouders. Maar ook het voorgeslacht zou, indien dit mogelijk ware, zich nimmer, op goeden grond, boven ons mogen verheffen, of ons lager schatten, bij de vergelijking van hunne en van onze zedelijke waardij. Hunne gebreken en ondeugden zijn, hoewel onder veranderde vormen, ook de onze, en onze goede hoedanigheden en deugden, erkennen wij volgaarne ook als de hunne; ofschoon zij bij hen anders gewijzigd waren dan bij ons het geval is.
Men zou de lessen der geschiedenis en wat de ervaring doet opmerken, geheel moeten miskennen, of, door vooroordeelen verblind, de uitspraak van het gezond verstand voor onvoldoende verklaren, wanneer men de bewering bleef volhouden, dat het voorgeslacht op hooger

{==664==} {>>pagina-aanduiding<<}
trap van zedelijkheid geplaatst was, dan waarop wij, in deze dagen, ons bevinden. En toch hoort men, voortdurend, en bij het opeenstapelen van bezwaren tegen den geest der eeuw, luide klagten aanheffen over de zedelijke verbastering in onze dagen; toch hoort men, bij herhaling, de uitbundigste lofspraken op het voorgeslacht, en ontbreekt het niet aan vergelijkingen, die, droegen zij het zegel van onpartijdigheid en waarheidsliefde, het kroost der vaderen van schaamte zouden moeten doen blozen! Van waar dit verschijnsel, bijzonder in onze dagen? Van waar die onbepaalde vereering van den ouden - die algeheele afkeuring van den nieuweren tijd?
Voorzeker heeft de tegenwoordige zedelijke toestand des menschdoms zijne donkere schaduwzijde, en ik zal de laatste wezen, die het tegendeel zou willen beweren; maar is die schaduwzijde niet donker genoeg, dat men het aanwenden van een hulpmiddel behoeft, om haar nog donkerder te maken? Hulpmiddelen worden zoo ligt kunstmiddelen! en wien is het onbekend, dat de Natuur boven de Kunst verheven is? En hoe! is die dikwerf al te onbepaalde vereering van het voorgeslacht niet te rangschikken onder de kunstmiddelen, waarvan menigeen, bijzonder in onze dagen, zich bedient, om een of ander geliefkoosd begrip of stelsel, bij eene onkundige en bevooroordeelde menigte, ingang te doen vinden?
Ja, in eenen tijd, waarin sommigen wanen, helderziende genoeg te zijn om de diepten der gebreken van het thans levend geslacht te doorgronden, terwijl zij zich tevens inbeelden, dat het hunne roeping is, om als boetprofeten op te treden, biedt de schilderij van de grootheid, de godsvrucht en de zedelijkheid der vaderen een aantal trekken aan, die, op het effect geschilderd, eene verbazende uitwerking doen kunnen! Men weet dit, en waarom zou men er zich, tot het bereiken van bijzondere bedoelingen en oogmerken, niet van bedienen? De vereering van het voorgeslacht is reeds een stilzwijgend kompliment aan het nageslacht, dat van zulke vrome vaderen afstamde; - een kompliment, waarmede men

{==665==} {>>pagina-aanduiding<<}
zich, bij hoorder of lezer, poogt aan te bevelen. Maar nu volgen treurige vergelijkingen, bedroevende tegenstellingen: voorheen was alles en in allen overeenkomstig de reinheid des heiligdoms; - thans is het gansche ligchaam melaatsch en onrein! Nog is alles niet reddeloos verloren, indien de rigting des geestes uit vroegere dagen, met en nevens dien goeden, ouden tijd, slechts terugkeert, en het nageslacht aan het eerwaardig voorgeslacht, meer en meer, gelijkvormig worde!
Wij twijfelen er niet aan, dat boetpredikatiën, waarvan het zoo aanstonds kortelijk aangestipte den voornamen inhoud uitmaakt, hier of daar eenen buitengewonen indruk kunnen veroorzaken; vooral wanneer het gesproken woord met den vereischten nadruk, zalving en welsprekendheid, of wat daarvan het voorkomen aanneemt, wordt voorgedragen. Maar er zijn ook nadenkende en onderzoeklievende toehoorders, die de vraag opperen: ‘of al deze dingen wel zoo zijn?’ die het geschiedboek in de hand nemen en de ervaring raadplegen; en zie! daarbij doet zich dan het gebezigd middel als een kunstmiddel kennen, waaraan de frischheid der Natuur, den glans der waarheid en het merk der onpartijdigheid ontbreekt. En wat heeft nu de boetprediker gewonnen, met het onbepaald verheffen van den ouden - en het buitensporig vernederen van den tegenwoordigen tijd? Maar, wat spreek ik van winnen? Hij heeft zijn proces verloren, voor de regtbank der geschiedenis, der ervaring, en van het gezond verstand.
Ik kan niet afzijn te doen opmerken, hoe de, doorgaans hoogstgemoedelijke, lofredenaars van het voorgeslacht, en die daarbij niet achterlijk blijven met het uitspreken van hun anathema over onze dagen, zich niet schijnen te herinneren, op wat wijze, Hij, die de Waarheid was en het Licht en het Leven der wereld, te midden eener verdorvene eeuw, bij eene, zedelijk en godsdienstig, even diep gezonkene natie, zijn rijk, het rijk van waarheid en deugd, poogde te stichten. Ja, Hij wees zijne tijd- en landgenooten op de zedelijke voortreffelijkheid van hunnen grooten voorvader abraham; maar even

{==666==} {>>pagina-aanduiding<<}
onbewimpeld sprak Hij tot hen ‘van de vaderen, die de profeten gedood en de gezanten Gods gesteenigd hadden;’ en, naar Zijn onberispelijk voorbeeld, dorst een stephanus, in het gezigt van den marteldood, zijne verbitterde vijanden afvragen: ‘Wien van de Profeten hebben uwe vaders niet vervolgd?’ nadat hij hun het schrikbarend woord had doen hooren: ‘Gij wederstaat altijd den heiligen geest, gelijk uwe vaders, alzoo ook gij!’
Ziet! bij zulke voorstellingen aanschouwen wij de waarheid en niets dan de waarheid: goedkeuring van hetgeen weleer lofwaardig was, maar ook afkeuring van hetgeen verwerpelijk mogt heeten. Hoe geheel anders handelde onze Eenige Leeraar, dan sommige van onze tegenwoordige boetpredikers! Hij sprak het ‘wee u!’ uit, over schijnheilige huichelaars; maar verklaarde ook, even rondborstig, hoe hoog het geloof in Hem, zelfs in eene heidensche vrouw, bij Hem stond aangeschreven! Maar Hij, de Eenige en Volmaakte, koesterde ook geene bijöogmerken; Hij zocht zijne eere niet; maar alléén de eer van zijnen Hemelschen Vader.
Het is eene zware taak, aan zulk een volmaakt voorbeeld gelijkvormig te worden; maar het is niet onmogelijk hetzelve, langs zoo meer, nader te komen. Men komt het echter niet nader, door het vormen van - en het vasthouden aan begrippen en meeningen, die, oppervlakkig beschouwd, voor het oog van minkundigen en bevooroordeelden, eenen schijn van waarheid vertoonen; maar, van meer nabij bezien, den toets der waarheid geenszins kunnen doorstaan. Bepaalde men zich liever tot eene opwekkende vermaning, om het voorgeslacht te volgen, dáár, waar het, door goede zeden en de betooning van deugd en echte godsdienstigheid, zich lofwaardig onderscheidde, en tot eene ernstige waarschuwing tegen die dwalingen, gebreken en ondeugden, waaraan het schuldig stond; dan ware er, uit zulk eene beschouwing, rijke voordeelen en een overvloedig nut te trekken, door de thans levende geslachten. Maar men verlaat, helaas! maar al te veel, dien regten en koninklijken weg, en, door overdrijving te veel willende, ver-
{==667==} {>>pagina-aanduiding<<}
krijgt men weinig of niets! De vaderen worden zóó onbepaald vereerd, zóó buitensporig geprezen, zóó hemelhoog geroemd, dat wij in hen, als het ware iets bovenmenschelijks wanen te aanschouwen; en, zien wij dan op het gebrekkige en verkeerde, dat ons, de onzen en onze medemenschen aankleeft, dan verliezen wij den moed tot het aanwenden van pogingen om hunne deugden na te streven; wij worden, in eigen oog, een teelt van dwergen, die, in de hoogte tegen een geslacht van reuzen opzien, en, in het diep gevoel van ons zedelijk onvermogen, geen enkel middel beproeven, om hunne duizelingwekkende zielengrootheid te naderen.
Maar onze vaderen waren geene reuzen, en, evenmin waren zij dwergen! Zij waren menschen, van gelijke bewegingen als wij.
Deze waarheid wordt echter door weinigen erkend. Het eenmaal vrij algemeen aangenomen gevoelen en het bestaande vooroordeel, dat de geslachten telkens tot een lageren trap van zedelijkheid afdalen, hebben haar licht, de tijden door, in digte nevelen gehuld; en tevens valt het zeker gemakkelijker, over de steeds toenemende zedelijke verbastering te jammeren, dan pogingen aan te wenden, om die verbastering, onder den weldadigen invloed van rede en godsdienst, te bestrijden, te keer te gaan of, zoo mogelijk, vóór te komen.
Te verre gedreven eerbied voor al wat oud heet; kleingeestige vrees om van een, sinds eeuwen, aangenomen volksgevoelen te durven afwijken; gebrek aan genoegzame kennis nopens den waren toestand der zedelijkheid in verwijderde tijdperken; afkeerigheid van de moeite die er verbonden is aan den strijd tegen verjaarde vooroordeelen; voorliefde voor de gemakkelijke taak, met den breeden stroom afwaarts te drijven; gezetheid op de eere, hen bereid, die toonen geenszins blind te zijn voor de gebreken en verkeerdheden van hunnen tijd en die tevens, als artsen, optreden met voorschriften ter genezing, en de middelen aanbieden, die zij-zelve daartoe hebben verordend; dit een en ander, hetzij te zamen vereenigd, of op zich-zelf staande, zal wel als oorzaak mo-
{==668==} {>>pagina-aanduiding<<}
gen worden beschouwd van het herhaald en al te onbepaald vereeren van het voorgeslacht, bijzonder in onze dagen.
Niet slechts hoorde men, in de jongstverloopene jaren, de loftrompet steken, ter eere van onze vaderen uit de vijftiende of zestiende eeuw, maar sommigen bragten zelfs aan het tijdvak der middeleeuwen eene onverdeelde hulde. Zeker, wanneer men een of ander lichtend punt uit die tijden van barbaarschheid, onkunde en bijgeloof in poëtisch proza ontwikkelt of dichterlijk voordraagt, dan kan, bij den een of ander, de nimmer te bevredigen wensch wel eens, voor een oogenblik, opkomen: om, ware het ook slechts ééne enkele maand, in die dagen geleefd te hebben! Maar voor hem, die de geschiedenis dier duistere eeuwen kent, geeft het eene stof van wezenlijke blijdschap, dat het den Algoede behaagde, hem in de achttiende of negentiende eeuw het levenslicht te doen aanschouwen! De opgewekte verbeelding van een begaafd Schrijver moge ons, uit die dagen, tafereelen schetsen, die wij met welgevallen aanschouwen; de dichter moge, uit oude volksverhalen en legenden de stoffe ontleenen voor een roerend en welluidend lied; want het heeft, Gode zij dank! ook in die duistere tijden, niet geheel aan licht ontbroken; maar, wat men ook moge verdichten of romantiseren, de Hemel beware ons genadig voor den terugkeer der middeleeuwsche onkunde, barbaarschheid en slavernij van geest en hart; voor de heerschappij van het geweld en der adellijke roofheeren; voor veemgerigten en inquisitieholen; voor brandstapels en moordschavotten; voor kerkelijke en wereldlijke onderdrukking en het schandelijk vertreden van de heiligste regten der menschheid! Het is waar, niemand van gezonde zinnen, kan, in goeden ernst, die middeleeuwsche verschrikkingen terugwenschen; maar er zijn er welligt, in de Christelijke Kerk en in den Christelijken Staat, die niet vreemd zijn aan het verlangen, dat zij nu nog, gelijk destijds het geval was, hetzij met den herderlijken staf, hetzij met het vorstenzwaard, over de gedachten, gevoelens, gewetens en daden hunner mede-
{==669==} {>>pagina-aanduiding<<}
menschen een
onbeperkt gezag mogten oefenen. Is dit denkbeeld niet geheel ongegrond, dan laat het zich gemakkelijk verklaren, waarom men in onze dagen de alva's en de philipsen bewierookt, en fanfares doet hooren, ter eere van den nacht der middeleeuwen.

De twee stiefmoeders.

Eene historische schets.

Prinses louise, dochter van margaretha van egmont, de eerste gemalin van nicolaas, Hertog de mercoeur en Graaf de vaudemont, werd, op den 30 April 1558, te Nomein, in een kasteel op de oevers van de Seine, geboren. Toen zij 't eerste levenslicht zag, was er geen mannelijke afstammeling in 't Lotharingsche Huis. Hertog nicolaas wenschte dus vurig naar een' zoon, en ontving het dochtertje meer met onderwerping dan met vreugde. Ook werd zij, om die reden, niet met den pracht aan haren rang voegende, in de Hoofdkerk van Nancy, maar eenvoudig in de kleine kapel van Nomein gedoopt. Hare peeten waren de Bisschop van Toul en de Gravin louise de salins, wier naam zij ontving.
Naauwelijks was de kleine louise twee jaren oud, toen hare Gouvernante, Mevrouw de champy, diep bedroefd, haar bragt naar het sterfbed van hare moeder, die sedert hare bevalling verkwijnde. Waskaarsen brandden aan het voetenëind des legers; terwijl een priester, geknield, de gebeden voor stervende opzeide. Die gebeden, door de aanwezigen herhaald, vervulden het kind met vrees en deden 't schrijen. Hare kreten schenen de stervende te doen herleven, zij strekt de armen uit en louise vergat allen angst in de omhelzing harer moeder, die eene snoer paarlen, aan welke eene reliek hing, van haren hals losmaakte en over louises blonde lokken schoof, met de zegenbede: ‘Moge dit u beschermen en nooit van u scheiden.’ Niet méér kunnende zeggen, drukte zij hare lippen op het voorhoofd des kinds en wenkte de Gouver-
{==670==} {>>pagina-aanduiding<<}
nante om zich met de kleine te verwijderen, opdat zij geene getuige wierde van haren laatsten strijd.
De Graaf de vaudemont beminde zijne gade hartelijk, zoodat hij langen tijd het gezigt niet kon verdragen van het wichtje, welks geboorte een zoo grievend leed had veroorzaakt. Louise werd alzoo geheel aan hare Gouvernante overgelaten, wier liefde voor de kweekelinge, in gelijke mate als des vaders onverschilligheid aanwies. Zij dacht aan niets dan aan louise, zorgde behoedzaam voor hare gezondheid, vormde haar hart en legde in haar de kiem dier ijverende godsvrucht, welke het Lotharingsche Huis steeds onderscheidde. Maar deze innige genegenheid, die aan hartstogt grensde, maakte haar dikwerf onbillijk tegen anderen, die niet, gelijk zij, haren kleinen afgod aanbaden. De onder-gouvernante, Mejufvrouw de monfrat, deed door vleijerij het overige; zoodat louise alleen, door haar uitmuntend hart, geen bedorven kind werd. Maar, al komt de goede natuur zulke proeven gelukkig te boven, zelfs de schoonste inborst is toch niet altijd bestand tegen vooroordeelen door beminde en geëerbiedigde personen ingeprent.
De Graaf, geen' zoon hebbende, dacht aan een tweede huwelijk, en spoedig werd 't bekend, dat hij om de hand van jeanne de savoye, zuster van den Hertog de nemours, had gevraagd. Dit plan griefde Mevrouw de champy. ‘Arm kind! gij zult dan eene stiefmoeder hebben! Ach, Hemel! erbarm u over haar!’ riep zij telkens, zonder acht te slaan op den indruk, dien hare woorden op 't kind maakten, dat nu vier jaren oud was.
‘Maar, wat is dan toch eene stiefmoeder?’ vroeg het meisje eens. ‘Het is een monster, dat het bederf in de familiën brengt.’ antwoordde zij. ‘Ach!’ riep louise in angst, ‘het is dan eene vrouw, die de kinderen slaat?’ - ‘Ja, al te dikwijls.’ hernam de Gouvernante; doch berouw gevoelende over dat gezegde, poogde zij 't te verzachten door er bij te voegen, dat niet alle stiefmoeders zoo waren, en sommige zelfs zeer goed en vriendelijk konden zijn. Maar de wond was geslagen, en op den

{==671==} {>>pagina-aanduiding<<}
trouwdag, toen de Graaf begeerde, dat louise zijne tweede echtgenoote zou omhelzen, liep het kind schreijende weg en niets kon 't overhalen, om aan de liefkozingen der stiefmoeder te beantwoorden. Over dien afkeer bedroefd, doch hem natuurlijk vindende, verdedigde de Gravin het meisje tegen haren vader, die in zijne gramschap haar geheel uit zijne nabijheid wilde verwijderen.
Twee jaren verliepen, louises afkeer van hare stiefmoeder bleef dezelfde, en de Gravin, wanhopende aan het verwerven van hare liefde, zag haar niet anders meer dan bij zeer plegtige gelegenheden.
Zeven jaren oud, werd de Prinses door de kinderziekte aangetast en in groot gevaar gebragt. Mevrouw de champy sloot zich met de zieke op, verliet haar dag noch nacht, en werd zoodanig geschokt toen de geneesheer de erisis als nabij verklaarde, dat zij in onmagt viel, hevige koortsen kreeg en nu zelf haar bed moest houden. De onder-Gouvernante had het kasteel, uit vreeze voor de kwaal, verlaten. Wie zou nu zorg dragen voor de kleine vorstin? De ziekte viel op hare oogen, drie dagen lang kon zij die niet openen, en zij riep gestadig om Mevrouw de champy. ‘Waarom is zij niet hier?’ vroeg zij al snikkende. - ‘Omdat zij-zelve zoo ziek is en rust behoeft:’ - antwoordde eene zachte, maar liefderijke stem, - ‘maar ik ben hier om u even zorgvuldig, als mijn lieve kind, op te passen. Maak u niet ongerust en drink dit eens.’ - Dit werd op zulk een onwederstaanbaren toon gezegd, dat louise, in weerwil van haren tegenzin, den drank, die haar werd voorgehouden, aannam.
‘Wie zijt ge?’ vroeg zij. - ‘Eene nieuwe oppaster, die uwe Gouvernante, tot aan hare herstelling, zal vervangen.’ - Maar gij zult toch zeker den geheelen nacht niet bij mij blijven, zoo als zij!’ - ‘Ja, zeker, mijn kind! ik zal dag en nacht bij u blijven, tot gij weêr sterk en gezond zijt, en dan zullen wij trachten u te vermaken. Dan zult gij mij ook een weinigje lief hebben, niet waar?’
‘Ja, ja,’ antwoordde louise; met hare gloeijende hand, die van de spreekster zoekende, ‘ik zie nu wel, dat

{==672==} {>>pagina-aanduiding<<}
mijne goede vriendin u zendt. Houdt gij ook van kinderen? Gij zijt zeker geene stiefmoeder?’
De hand, door louise gevat, werd terug getrokken en een lang stilzwijgen volgde.
- ‘Hoe heet gij?’ - vroeg het kind.
- ‘Jeanne.’ - was 't antwoord.
- ‘Welnu, jeanne! wilt gij ook zoo aardig vertellen, als Mevrouw de champy, van fraaije ridders en tournooispelen en kluizenaars?’
- Zeker, ik weet ook heel aardige vertellingen, die u even spoedig zullen doen inslapen als de hare.’ - En nu ving de nieuwe oppaster aan, en weldra sliep het kind, en die slaap verdreef de koorts. Twee dagen later achtte men haar buiten gevaar; doch vreesde voor haar gezigt. De geneesheeren verklaarden ook, dat zij geschonden zou zijn, als zij aan de rooven plukte, die haar gelaat bedekten, en sloegen voor om hare handen te binden, Dat denkbeeld maakte het kind wanhopig; maar jeanne beloofde zoo zorgvuldig te zullen oppassen, dat zij haar gelaat niet zou kunnen aanraken. Nu wilde louise haar omhelzen, en jeanne aarzelde ook niet om het dankbare kind in hare armen te drukken.
Zieken zijn dikwerf grillig en hoofdig. Louise had een afkeer van de kamferlucht, van een vocht, waarmede hare oogen gebedt moesten worden, en wilde 't niet meer gebruikt hebben. Noch vermaningen, noch de waarschuwing, dat zij haar gezigt niet terug zou krijgen, konden haar bewegen en de geneesheer vertrok, zeggende: ‘Als zij volstrekt blind blijven wil, kan ik er niets aan doen.’
- ‘Wie schreit daar?’ - vroeg louise. - ‘Ik.’ - sprak jeanne. - ‘Zou ik niet bedroefd zijn, als gij, door eigen schuld, blind wordt?’ - ‘Gij moet niet weenen,’ sprak het kind, aangedaan, ‘kom spoedig hier en bet mijne oogen maar. Ik wil alles doen wat gij verlangt.’ - Jeanne nam nu het vocht en bette de oogen der kleine, maar zij had 't nog niet dikwerf gedaan, toen 't kind uitriep: - ‘Ik kan weêr zien! Ik kan duidelijk zien!’ - En inderdaad de oogleden kwamen half open, maar het

{==673==} {>>pagina-aanduiding<<}
scherpe daglicht hinderde haar. Nu spoedde jeanne zich naar het venster, en sloot de dikke damasten gordijnen, zoodat de halve duisternis aan de lijderes gelegenheid gaf om allengskens rond te zien.
- ‘Jeanne! Jeanne!’ - riep zij. - ‘Kom, dat ik u zie!’ - Maar jeanne verschool zich achter de gordijnen aan het bed. - ‘Waar zijt ge dan, jeanne? o Het is niet langer nacht! Wat ben ik gelukkig. Gij hebt mij genezen! Kom, laat ik u danken, lieve jeanne! Zijt gij dan ook niet blijde?’ - ‘Ja, ik ben zeer blijde.’ - antwoordde jeanne, nadenkende om de hand te vatten, die louise naar haar uitstrekte; maar het kind, toen 't haar zag, plotseling van schrik getroffen, schreeuwde angstig: - ‘Hemel! de Gravin!’ - en viel bijna bewegingloos op haar kussen.
- ‘Neen! neen! Het is de Gravin niet, maar uwe moeder.’ - sprak jeanne van savoye, de vermagerde armen van louise met heete tranen besproeijende. - ‘Zie, gij maakt haar bedroefd! Ontwaak en troost haar!’ - Het liefelijk geluid der stem deed in het kind de gedachte aan al de teedere zorgen van hare oppaster herleven, en haar afschuw verdween. - ‘Gij bemint mij dan?’ - vroeg zij, en werd met de hartelijkste omhelzingen beantwoord.
Aldus kwam er genegenheid en vertrouwen tusschen de stiefmoeder en hare dochter. Louise, vol beroeuw over haar onregtvaardig vooroordeel, betoonde haar nu alle liefde en gehoorzaamheid. En dit viel haar niet zwaar; want de Gravin was in den volsten zin van het woord eene teedere en zorgvuldige moeder voor de jonge Vorstin.
Deze groeide op tot een beminnenswaardig meisje. De Gravin bragt haar aan het Hof van Hertog karel, om geplaatst te worden bij claude, dochter van hendrik II en catharina de medicis. Daar was het jeanne's zorg om al de goede en aanminnige eigenschappen van hare stiefdochter te ontwikkelen, en haar dien fijnen toon en gratie te geven, welke de Hertogin claude van het Fransche Hof in dat van Lotharingen had overgebragt.

{==674==} {>>pagina-aanduiding<<}

Dit geluk duurde te kort. Jeanne van savoye stierf en de Graaf huwde ten derden male. Zijne keuze was gevallen op catharina van lotharingen, dochter van den Hertog d'aumale; eene hovaardige en afgunstige vrouw, die louise om hare uitstekende schoonheid haatte. Het leven der Prinses was nu zoo bitter als het vroeger aangenaam was geweest. Elken dag ontving zij nieuwe blijken van den afkeer harer tweede stiefmoeder; zoodat zij, om eenige uren rust te hebben, haren vader verzocht, deel te mogen nemen aan eene wekelijksche bedevaart naar de reliquiën van Sint nicolaas. De geschiedenis heeft het geboekt, dat zij daar henen ging gekleed als een boeren meisje, vergezeld van hare kamerjuffers, een edelman en een lakei; onder weg de vijf-en-twintig kroonen uitdeelende, die zij maandelijksch als speldegeld ontving.
Op eenen avond, zeer vermoeid van den togt, was zij gereed, ofschoon 't nog vroeg was, om zich ter rust te begeven, toen catharina van lotharingen in hare kamer trad en op een spottenden toon zeide: - ‘Zoudt gij op dit uur u reeds afzonderen en aan de bewondering onttrekken? Zijt gij niet de ster van 't Hof van Lotharingen, en kunnen wij hier een' Koning onthalen zonder hem het schoonste dat wij bezitten te toonen?’
- ‘Verschoon mij, Mevrouw! ik versta u niet.’ sprak louise.
- ‘Weet gij dan niet, dat de jonge Koning hier doorreist om zich te Warschauw te doen kroonen; dat hij onverwacht is aangekomen en morgen weêr zal vertrekken; dat Hertog karel, ter zijner eere, heden nacht een feest geeft, en hem alles wil doen zien, wat merkwaardig is aan zijn Hof?’
- ‘Ik geloof, Mevrouw! dat ik mij van die eer kan verschoonen.’
- ‘Neen, neen,’ antwoordde de Gravin, ‘uw vader beveelt, dat gij u zult kleeden en mij volgen.’
Aan dat bevel werd gehoorzaamd. Louise verscheen weldra in hofgewaad, eenvoudig maar bevallig; 't geen haar edele en bekoorlijke gestalte volmaakt deed uitko-
{==675==} {>>pagina-aanduiding<<}
men. Zonder versierselen was zij hoogst aanminnig. Zoodra de Prins haar zag, was hij verstomd door bewondering. Geene der jeugdige schoonheden, met welke catharina de medicis haren zoon zoo gaarne omningde, had hem van een schepsel zoo onbeschrijfbaar beminnelijk het minste denkbeeld gegeven. Te zeer getroffen om meer te kunnen doen dan haar beleefd te groeten, zette hij zich naast zijne zuster en overstroomde haar met vragen omtrent hare schoone nicht; waarop de Hertogin antwoordde: dat louise even goed als bekoorlijk was, en, als een bewijs van hare lieftalligheid, hare onveranderlijke onderwerping aan de onvriendelijke behandelingen harer stiefmoeder aanvoerde. Eenige woorden van verontwaardiging ontsnapten deswege aan den Vorst, die den Graaf en zijne gade van nu af met in 't oog loopende koelheid bejegende.
De reis des Konings was van uur tot uur bepaald, en het uitsel van een' dag of de verandering van eene enkele postrid moest ontelbare ongemakken veroorzaken; doch in weerwil daarvan en van de voorstellingen van zijn gevolg, besloot hendrik om nog eenen dag te Nancy te vertoeven.
Jagt, dans en feestvermaken vulden dien dag. Nimmer had de Prins zich zoo gunstig vertoond: zijne bevalligheid, vriendelijkheid en edel voorkomen bekoorden allen, en ieder achtte het jammer, dat een vorst zoo onwederstaanbaar en aangenaam, het land verliet om in Polen te gaan regeren. Ook louise dacht alzoo.
Het vertrek des jeugdigen Konings bragt haar weder in haren gewonen treurigen toestand terug; de afgunst der schoonmoeder, aangeprikkeld door den schitterenden bijval, die hare dochter steeds te beurt viel, was eene bron van allerlei listen en streken, om haar ook de genegenheid van haren vader te doen verliezen. Door dezen vaak onregtvaardig behandeld, door de stiefmoeder onvermoeid vervolgd, gaf louise den moed op, en besloot hare toevlugt in een klooster te zoeken.
Maar de dood van karel IX riep den jongen Koning van Polen tot den Franschen troon. Geheel de natie was er verheugd over; want de herinnering aan de triumfen van Jarnac en Montcontour, door hendrik, op achttienjarigen leeftijd behaald, bewezen zijne dapperheid; terwijl zijne edelmoedigheid bekend was.
Louise alleen bleef bij dat berigt onverschillig. Wat toch was voor haar de verheffing van een Vorst, dien zij slechts eenmaal had gezien en die gewis niet meer aan haar dacht? Zij toch kon geene bescherming tegen

{==676==} {>>pagina-aanduiding<<}
hare vijanden vragen, want die vijanden waren hare ouders.
Eens des morgens, toen zij nog sliep, werd zij wakker door het openen der kamerdeur. Het was de Gravin, stiefmoeder, die binnentrad. Louise wachtte verwijtingen, en begon reeds zich te ontschuldigen, dat zij hare opwachting nog niet had gemaakt. - ‘Maar!... Gij zijt het, bij wie ik mijne opwachting moet komen maken, Mevrouw de Princes!’ - antwoordde de moeder zeer eerbiedig, - ‘en u vergiffenis te verzoeken, dat ik u niet steeds met verschuldigde achting heb behandeld. Gij zijt Koningin; gij zijt ten echt gevraagd door den Koning van Frankrijk. Ik haast mij om u dat bekend te maken! Gij zijt goed en edelmoedig. Ach! vergeef mijne fouten en onttrek aan mijne kinderen, uwe broeders, uwe hooge bescherming niet! - Vergeef om hunnent wille de moeder!’
Louise meende, dat zij nog droomde. - De verrassing maakte haar sprakeloos. Zij de dochter van een jongeren tak van het Lotharingsche Huis, - en eene echtverbindtenis met een der magtigste koningen van Europa! - Dat kon niet anders zijn dan misleiding of een list om haren hoogmoed te beproeven. Op het punt om te verklaren, dat zij geen speelbal van de list was, traden haar neef de Hertog van lotharingen en haren vader binnen, om haar mede van 's Konings aanzoek te onderrigten, en haar voor te bereiden om de hulde te ontvangengen, welke de Markies du guastre haar in den naam van zijn koninklijken meester kwam aanbieden.
Het was dus geen droom! Hendrik III, getroffen door louises schoonheid en nog meer door haar edele inborst, verkoos eene verbindtenis met haar boven de schitterendste in Europa.
Van hare verbazing bekomen, maakte de Vorstin zich gereed om de eerste edelen des Hofs van Lotharingen, wier rang hun vergunde haar gelukwenschingen aan te bieden te ontvangen. Daarna geleidde men haar ter kerke, om als Koningin van Frankrijk de mis te hooren. Het heiligdom binnentredende viel haar blik op de Gravin, stiefmoeder, die schreijend nederzat. - ‘Omhels mij!’ - riep louise - ‘men zegt, dat op een troon vrienden worden vergeten. Ik wil mijne vijanden daar niet gedenken!’
Op deze woorden van vergiffenis viel de Gravin op hare knieën, voor de mishandelde dochter, en al het volk juichte: ‘Lang leve onze goede Koningin!’





{==677==} {>>pagina-aanduiding<<}

Mengelwerk.

Zweden.

Uit het Zweedsch van Fredrika Bremer.

Degene dien ik bemin, dien ik uit al het geschapene het meest bemind heb van mijne jeugd af aan, heeft een schoon uiterlijk. Grieksche schoonheid is het niet. - Neen! zijne trekken zijn ver van regelmatig. Lagchend schoon is het ook niet; want in weerwil dat er de schoonste lachjes in stralen, is zijn voorkomen ernstig; hij heeft sombere blikken, onbehagelijke plooijen en rimpels. Maar zelfs deze bemin ik. Waarom? Ik weet het niet. De liefde is van nature trotsch; zij schept er vermaak in, juist die onbehagelijke rimpels te kussen, en die gebreken in het schoon te bedekken met de bloemen der teederste gehechtheid. Rijzig is de gestalte van mijn geliefde; groot zijn de kontrasten, die hij vertoont, van zijne voeten af, die zich baden in de oostergolven en dartelen over bloemtapijten, tot aan zijnen schedel, die met eene kroon prijkt van krulvormige ijsbergen, waarboven het noorderlicht vlamt.
Ik wil mij neêrzetten aan zijne voeten, en luisteren naar zijne woorden, gelijk een kind naar de woorden zijner moeder luistert.
Rijk zijn uwe lessen, o Zweden! Moederland, Vaderland! Minder diep dan zij zijn de zeeën, minder warm de stralen der zon, minder liefelijk schoon de rozen! Of wat getuigt de Wala-zang, in den ‘morgenstond der tijden’ gezongen over de wording der wereld, over haren strijd en ondergang, over hare herschepping door geslachten ‘gevoed met uchtenddauw’, het gerigt over de dooden, den hoogen Gimle en den afgrond-diepen Nifel-
{==678==} {>>pagina-aanduiding<<}
heim? En der vaderen daden en der vaderen graven, wat getuigen zij?
En als het eerste voorbij is gegaan, en, over de zangen en Sagen en grafheuvels en grafspelonken der oude godenleer, de nieuwe leer zich een weg baant en het zaad der eeuwigheid uitstrooit..... wat rijst dan in het volksgeloof? Wat zegt de legende, stil hare kransen van Sagen vlechtende rondom wouden en zeeën en bergen? Wat zingen de berg- en heuvel- en stroombewoners, al de harpesnaren der natuur? Opstanding! Wedergeboorte! En gedoopt in den levensstroom van liefde en Christendom herrijst de legende, ‘levenswater’ sproeijende, onvergankelijke bloemen strooijende op al wat leeft en op al wat reeds gestorven is, op den naar het stof terughellenden grijsaard, op den tot molm verteerden boomstam, op geheel de menschheid, op de geheele natuur.
Maar hij, mijn geliefde - Zweden - hij heeft nog nooit gezegd al wat hij weet van 's werelds oorsprong en van 's werelds einddoel. Onuitgeput en onuitputtelijk is de schat van wijsheid, dien hij in zijne zwijgende wouden, in zijne stille diepten bewaart. En misschien wel opzettelijk plaatste de Schepper hem aan den uitersten rand der aarde, zoo hoog in het Noorden, opdat hij van alle landen het langst zijne oorspronkelijke kracht mogt bewaren, en, wanneer zijne broederlanden in het Zuiden afgemat zouden wezen door de worsteling en de overspanning der beschaving, dat dan zijn ademtogt hen met verjongende levenskracht mogt bezielen; en de nieuwe Wala, voor eene wijl haar sneeuwmantel afwerpende, zou kunnen te voorschijn treden, en aan de wereld een nieuw profetisch lied zingen, even diepzinnig als dat van de oude, wondervolle wijsheid, die niet vroeger geleerd werd dan door haar.
Wanneer zong zij bij Zwedens wieg? Wij weten het niet. Duisternis omhult die vroegste tijden. Lang was het Noorden een land van nevelen en Sagen. Van een land ‘boven den noordenwind’, verder dan het ‘schimmenvolk’, nabij ‘de onstuimige zee’, waar de zon niet

{==679==} {>>pagina-aanduiding<<}
ondergaat, - waar ‘de Hyperboreën, de regtvaardigste van alle stervelingen wonen’, spreken de oude duistere Sagen van de volken uit het Oosten. En de eerste inlandsche Sagen in het Noorden maken melding van godenen reuzen- en dwergen-geslachten, en van hunne oorlogen onderling. Dit zijn de eerste flikkeringen van den dageraad, die over het noordsche schierëiland aanbrak. Als het licht - het licht der historie - over dat duistere land der Sagen opgaat, zien wij op den jeugdigen grond bloedvlekken - de eerste sporen der menschheid -, hooren wij krijgsliederen en minnezangen - der menschen eerste spraakgeluid. Tusschen bosschen, die een omtrek beslaan van twaalf volle mijlen, en spiegelheldere meren, zien wij altaren en hutten, regtspleinen en graven; en het volk, een krijgshaftig volk, verzamelt zich op de regtsplaats, kiest zich een koning, en maakt wetten. Langzamerhand ontstaan de provinciën met eigene natuurgaven, karakters en stemmen. Eerst in het zuiden, dan al meer noordwaarts, waar nog heden ten dage de ontwikkeling voorwaarts dringt in de onbewoonde streken.
Schonen, het half door de zee ingeslotene, vriendelijke, vruchtbare Schonen, heeft, onder al de landschappen van Zweden misschien het allermeest van de oudste, oorspronkelijke trekken behouden. Over de lage, uitgestrekte vlakten spreiden zich nevelen uit, die zachtkens van de zeekust opgaan en zich landwaarts in zamenpakken; en als de wind over de velden waait en de nevelen verdrijft, ziet men, ver weg aan den horizon, een blaauwenden rand van zee of bosch zijne donkere lijn trekken rondom den omtrek. Hier en daar op de heuvelen ziet men beukenbosch, daar en ginds ontdekt men eene kleine waterstreep, die murmelend door de vlakte koers zet naar de zee, het verblijf der heldhaftige piraten. Langs de vlakke kusten vertoonen zich aloude steden: Malmö, Skanör - de bloem der zandwoestijn, - Ystad, Lund, Helsingborg, Landskrona, Cimbrishaven (‘Portus Cimbrorum’). Van de meesten kent men den regten ouderdom niet, en de Deensche Rijmkronijk zegt:

{==680==} {>>pagina-aanduiding<<}


‘Da christus lod sig söde 
Stod Lund og Skanör i gröde.’ 

Vochtig maar zacht, en, hoe vaak de zon ook beneveld blijve, toch rijk aan zonnekracht, spreidt zich de wolkenhemel uit over Schonens grond en maakt dien welig en vruchtbaar. De vlakte is nu voor het grootste deel herschapen in zwellende koornäkkers, en op de groene weidevelden grazen kudden van allerlei gestalte en kleur en geheele scharen witte ganzen. Door heerlijke beukenbosschen omringd, steken tusschen de graanvelden en de zandheiden, trotsche kasteelen de tinnen omhoog met hunne toover- en spooklegenden, hunne overleveringen nopens den ‘Schonenschen adel,’ nopens die eertijds vermogende familiën, trotsch, magtig, prachtig, rijk aan eigendommelijke, zonderlinge gestalten, beide mannen en vrouwen.
Beneden die kasteelen liggen, omringd door magere wilgenboomen, gebouwd van rijs en kleiaarde, vervolgens van zoogenaamd kruiswerk, ten laatste van goeden steen, de dorpen, waar de kinderen en de ganzen rondbaden in altoosdurend vuil en slijk. En eindelijk rijzen uit het golvende graan witte tempels te voorschijn, gelijk zoo vele goede geesten, die de taak der vergelijking aanvangen tusschen de kasteelen en de dorpen.
De ‘Schonensche adel’ is niet meer wat hij eertijds was in rang en rijkdom. Hij is in verval. De boerenstand is geklommen en klimt nog dagelijks in aanzien. De verdeeling, die de dorpen vaneen splitste, heeft den boer tot geluk gedijd. Op zijn afzonderlijk staande grondgebied, zijne kasteelswijze afgeslotene hoeve, wordt hij niet zelden wèlgesteld en rijk. Maar zoodra hij tot rijkdom komt, wordt hij niet zelden vadzig en lui en - dikwijls meer aristokraat, dan heden ten dage de heeren der kasteelen, de graven of de baronnen dat zijn. Gehecht aan de landerijën, die hij de zijne noemt, en trotsch op dat bezit, wil de cijnsbetalende landman zijne dochter niet ten huwelijk geven aan den pachter, die

{==681==} {>>pagina-aanduiding<<}
geen grondbezitter is - zulk eene verbinding met zijn huis zou in zijne oogen eene grove mésalliance zijn.
Schonens boerenstand is bekend wegens zijne traagheid en plompheid; minder wegens het verstand en de kracht, waarmeê hij zich van een laag standpunt tot een beduidend aanzien en vermogen heeft weten te verheffen, en wegens zijne zucht voor het algemeene welzijn, voor de aangelegenheden des vaderlands, welke zucht zich bij hem ontwikkeld heeft meer en meer, en nog steeds ontwikkelt in dezelfde mate, waarin hij zich uit zijne stoffelijke verdrukking verheft. Maar toch is het eene waarheid: traagheid is, over het algemeen, het kenmerk van den Schoninger; traag is zijne bevatting in alle dingen, die buiten den cirkel van het dagelijksche leven liggen; slepend is zijne spraak; plomp is zijn brood; plomp is zijne middagspijs; plomp is zijne kleederdragt, hoewel eigendommelijk en lief uitziende - vooral die der vrouwen; de Schonensche ‘lakenstof’ staat bijzonder goed bij haar ronde, bevallige gelaat. - Met één woord: de gewone plompheid van den plattelandsbewoner kenmerkt hem. Want het is maar zoo, en het kan niet anders: de mensch neemt de kenmerkende trekken aan van al wat hem dagelijks omringt en te midden waarvan hij leeft. En hoe meer zijn aard overhelt tot gehechtheid aan den grond, waarop hij woont, des te meer zal die grond hem binden. Slechts de liefde en het genie kunnen hem daarvan ontheffen; zij alleen slaan de vleugelen uit, even vrij en even glansrijk over het platte land als over het bergachtig oord, over de zandwoestijn als over het meest paradijsachtige dal. Diepe denkers heeft Schonens boerenstand voortgebragt; en op den Rijksdag van Zweden heeft wel nooit met zoo veel wegslepende welsprekendheid iemand voor de zaak van licht en vrijheid gekampt, heeft wel nooit iemand woorden doen hooren, die zóó uit het hart kwamen en zóó tot het hart spraken met bezielend vuur, als de landman nils
moonson, van Skumparp.
Van al de provinciën levert Schonen het meeste graan aan Zweden. Maar het heeft nog meer en betere gaven

{==682==} {>>pagina-aanduiding<<}
geschonken: aan Schonen heeft Zweden een zijner grootste regtsgeleerden te danken, david nehrman, en twee van zijne uitmuntendste schilders, die bewonderd worden door geheel Europa. Het land, waar dezulken geboren worden, kan immers niet anders zijn dan een land geliefkoosd door de zon!
En warm straalt de zon op Schonens vlakten neêr, waar de sneeuw slechts een kortstondig, onrustig verblijf vindt, door de winden gestadig her- en derwaarts gedreven; waar de boekweit rijpt, en de moerbezie- en de tamme kastanje-boom vruchten draagt; waar de nachtegalen zingen in de lommerrijke bosschen, en de leeuwrik menigmaal het geheele jaar door zijne trillende zangen aanheft over saxos stad, de stad met hare oude herinneringen en hare jonge mannen, zuider-Zwedens jongelingschap, die daar studeert en zingt binnen de wanden der domkerk en van Lundagoord, en waar menige gedachte, menig lied werd voortgebragt, dat later weergalmde over de geheele aarde.
Schonen is de hand, door Zweden uitgestrekt naar Denemarken, eertijds in bloedigen kampstrijd, nu in wapenhroederschap. Lang en bitter was het vijandelijke tijdperk. Maar in Kopenhagen en op Lundagoord stonden twee barden op, die de hand aan de lier sloegen en oorsprongs-liederen zongen op gemeenschappelijke herinneringen en op het gemeenschappelijk leven, op den moederschoot der Sage, liederen op Noordens goden en helden, op den vroegsten tijd en de eerste liefde, op den eeuwigen eenheidsband van het Noordsche volk.... Toen wierpen de krijgers het ijskoude harnas af der onverschilligheid; toen begonnen zij te leeren herinneren en - vergeten! Herinneren de eerste broederschap, vergeten de dagen van wangunst en verdeeldheid. Toen braken de te lang tot ijs gestolde stroomen los, en in blijde verrukking, blijde jubelende vielen de volken in elkanders armen, elkander herkennende als broeders, als vrienden. Tusschen Helsingborg en Helsingör (*), voorheen vij-
{==683==} {>>pagina-aanduiding<<}
andelijke sterkten, gaat nu slechts de groet van vrede en van liefde heen en weder over de Sond.
Halland en Blekinge, beide kustlanden, strekken zich ten westen en ten oosten van Schonen uit. Eertijds het verblijföord van den piraat, zijn zij nu de woonplaats van den nijveren landbouwer: Blekinge schooner, rijker; Halland minder behagelijk, meer armoedig. En toch bezit het wegens zijne heuvelen en bergen dusgenaamde Halland, in zijne verder afgelegene streken, wilde natuurschoonheden, groote looverbosschen, waar de braamstruik zijne met lieve bloemen en blaauwende vruchten beladene ranken om de boomstammen slingert; maar voor het meerendeel is de heide in de plaats getreden voor de omgehouwen bosschen, en de heidebloem alleen is het tooisel van den steenigen, onvruchtbaren grond. De bewoners van Halland, die men pleegt te verdeelen in drie klassen - de dienstbare, de onafhankelijke en de overheerschende: eene verdeeling, die ook zeer goed op elke andere bevolking konde worden toegepast - de bewoners van Halland zeg ik, ofschoon arm, zijn arbeidzaam, vindingrijk en sterk, en hebben het zeer ver gebragt in de veeteelt en in den handenärbeid, voornamelijk in de wolweverij, waartoe vooral eene dame in dit gewest door voorbeeld en aanmoediging krachtdadig heeft medegewerkt. Langs de kust ligt eene reeks van landstadjes - dochteren der zee, die haar voedt. In deze kan men de Zweedsche provincie-stad bestuderen. Van al de provincie-steden in Europa is zij misschien de minste, de minst geachte. De Zweed versiert niet gaarne zijne woning van buiten. Zijn voorhuis - als hij er een heeft - wordt niet met groene wijngaardranken of met bloemen getooid, zoo als in de zuiderlanden het gebruik is. Hij heeft - en met reden - niet zeer veel vertrouwen in de zon, in de leven en bloei schenkende krachten der natuur.
En voor alle onnoodige moeite, even als voor vele gemakken en genoegens des levens, koestert hij eene heilzame onverschilligheid, die geen ander gebrek heeft, dan dat zij somwijlen wel eens wat te ver wordt gedreven. Binnen'shuis is zijn eigentlijke

{==684==} {>>pagina-aanduiding<<}
‘te huis’. In de provincie-steden springt zulks beter in het oog dan ergens elders. Men ziet bijna geen levend wezen op straat; en op de markt voor het raadhuis zijn het meerendeel der aanwezigen viervoeters. Gras en onkruid groeit tusschen de slecht gelegde straatsteenen. Maar uit de lage ramen van de lage huizen ziet de voorbijganger, tusschen witte gordijnen achter geraniums en balsaminen, genoegelijke nieuwsgierige gezigten naar buiten gluren - grijsaards, oudjes, kinderen, katten en schoothondjes, allen gretig naar iets nieuws. En des avonds, als de lichten ontstoken zijn, kan hij door de ramen, die niet door eigenzuchtige gordijnen of blinden gesloten worden, naar binnen staren om eene galerij van kleine huiselijke tooneelen op te nemen, die allen iets behagelijks, iets streelends hebben. Het is stil in de kleine stad. Koffijbezoeken en het kransje brengen niet veel levendigheid aan. Slechts dàn, wanneer er een bal is, rammelen er een paar wagens de straten door, om de dames, die in het stadje wonen, af te halen. En met dat al heeft het kleine, stille, behoeftige stadje niet zelden een groot voordeel vooruit boven Londen en Parijs - van Stokholm wil ik niet spreken - namelijk, dat het er zindelijk is, en dat er geen noodlijdenden zijn. De Zweedsche provincie-stad is - behoeftig: maar armoede vindt men er niet. Halland bezit onder zijne heiden eenige wilde schoonheden der natuur in rotsen en watervallen, onder zijne herinneringen eenige, die eene historiëele belangrijkheid hebben. In Zweden, over het algemeen, weet men zeer weinig daarvan. Maar wie is er in Zweden, die niet, althans bij name, de - Halmstadsche zalm kent!
Bekoorlijk Blekinge! u moest de dichter en de schilder schetsen; schetsen, hoe in lommerrijk overschaduwde, verrukkelijke zeeboezems de Oostzee zich een weg baant om haar klaaglied te zingen bij der piraten graven, die bij honderdtallen langs de stranden zijn gemetseld, bekranst door het loover der eikenbosschen, welke de hoogten bedekken. In die valleijen, waar het zingend pluimgedierte huisvest en nestjes bouwt, waar de beekjes mur-
{==685==} {>>pagina-aanduiding<<}
melen met zilvermuziek, te midden van die bevolking zoo rijk aan schoone gestalten, bevallige kleederdragten, opene, levendige karakters - die slechts te oorlogzuchtig zijn en die in den strijd door hunne woestheid verraden, dat er piraten-bloed door hunne aderen stroomt - in deze tooverlandstreek waande hookan spegel zich in 't paradijs, en bezong er ‘Gods werk en rust’, en dichtte er psalmen tot lof van den Schepper.
Geheel Blekinge kan vergeleken worden bij een park, met Carlshaven en Carlskroon voor lustkasteelen; Carlskroon met de vloot van Zweden, met Kungsholm en met Drottningskär het land bewakende, de kanonnen oost- en zuidwaarts gerigt, en ten westen de Arpösond bestrijkende en verdedigende.
Grooter dan deze provinciën, en tusschen beide in gelegen, is Smooland, eene landstreek, rijk afwisselend in hoogten en dalen en kleine meren; noordelijk meer somber; zuidelijk, naar Blekinge heen, meer lagchend, met eene vlugge, geestige, vergenoegde bevolking, die zoo arbeidzaam en vindingrijk is, dat er spreekwoordswijze van hen gezegd wordt: ‘Al zet men een Smoolander op een dak, hij zal toch wel aan den kost komen!’ Sterk gestempeld is dit karakter in de meest afgelegene woudstreek van het land. Het woud, dat de werkplaats van den landbewoner is, is ook zijne voorraadschuur. De jeneverboom en de blaauwbessenstruik geven hem hunne vruchten: daarvan brouwt hij bier, kookt hij pap, en mengt hunne sappen onder zijne zoute, drooge spijzen, en blijft gezond en opgeruimd bij dit voedsel en bij zijnen arbeid, dien hij verrigt als ware het eene uitspanning. Bij zijn geïmproviseerd fornuis in het bosch, zingt hij liedjes terwijl het brandt en gloeit; en wanneer, gelijk het genoemd wordt, ‘het dal teren’ (*) moet plaats

{==686==} {>>pagina-aanduiding<<}
hebben, dan maakt hij zich die gelegenheid ten nutte om een feest te vieren. De geestelijke staat bij hem in hooge achting; hij gaat gaarne met hem om, en onthaalt hem zondags op hetgeen hij heeft meêgebragt [‘förning’]; en als voor de parochianen de tijd gekomen is, dat zij eene algemeene bijeenkomst hebben tot het maken van hunne kaas [‘ostmötet’], dan beijveren de vrouwen zich om te zorgen, dat de geestelijke geen reden heeft om over iets te klagen (*). Is hij ongehuwd, dan waken de oudere vrouwen over zijne huishouding, brengen hem een lepel en een vork, en voorraad in de etenskas, en laten zich daarbij niet terugwijzen. ‘Neem het maar!’ zeggen zij, ‘gij zult het wel noodig hebben.’ Er ligt iets dweepends, iets romantisch in het karakter van Smoolands bevolking, en overal, in hunne Sagen, in hunne natuur en in hunne historie, treft men dat aan.
De stad Kalmar, de oevers van het Vetter-meer, Jönköping, Grenna, Visingö, Östnabo, hebben allen tijden en gebeurtenissen beleefd, romantischer dan die, welke de meeste romans verhalen. Smoolands schrale grond is vruchtbaar geweest aan groote mannen. In Smooland werd linné geboren, de bloemenkoning, die, toen de oorlogsschepter aan karel den Twaalfdens hand was ontvallen, opstond om aan Zwedens naam een nieuwen luister te geven, en deszelfs eer over de geheele aarde te verbreiden, maar.... met een bloemenschepter. Hier schilderde de landman hörberg - in den tijd dien hij vrij had tusschen den hooibouw en den zaaitijd - altaarstukken, nog heden ten dage als kunstgewrochten gewaardeerd. Ling, de nieuwe Goth, de vader der Zweedsche gymnastiek,

{==687==} {>>pagina-aanduiding<<}
de hersteller en uitlegger van de oude mythische Sagen, de vechtmeester en de dichter, werd hier in het oude Gothland geboren. Even zoo ödman, de schriftvertolker, lehnberg, de redenaar, botin, de historieschrijver, en hookan sjögren, eens armen landbouwers zoon, die zich door onvermoeide vlijt en inspanning een hoogen rang verwierf in het onderwijs; leerboeken in het licht gaf, die nòg op prijs worden geschat, en door eene gepaste spaarzaamheid in het bezit kwam van een vermogen, waarvan hij het edelste gebruik maakte; die, oud en grijs geworden, een met mos begroeid steenen beeld gelijk, toch nog een hart behield vol jeugdige warmtekracht en leven, en met zijn schatkamer onder zijne voeten eene schare veelbelovende, maar arme jongelingen om zich heen zamelde, die hij uit eigen middelen onderhield - zelf een trouw vertegenwoordiger van het Smoolandsche volkskarakter, een levend voorbeeld van het grootsche einddoel, dat men bereiken kan door behoorlijk prijs te stellen op het kleine in tijd, in arbeid, in geld, in alles!.....
De vrouwen in Smooland hebben hare eigene Sage, en deze heeft een eigen levend gedenkteeken. Wärends grondgebied en Wärends regters bewaren dat gedenkteeken in de wet, die sinds onheugelijke tijden aan de vrouwen het regt toestaat om op gelijken voet met de mannen te erven, om de krijgsrusting te dragen, om, wanneer zij als bruid naar de kerk gaan, dien optogt te doen met trommelslag vooruit - en dit alles ter belooning voor de heldendaad, waarmede zij het land gered hebben, toen de vijand een inval deed, terwijl de mannen ten oorlog afwezig waren. Duister is dienaangaande de overlevering, half werkelijkheid, half mythe, in allen gevalle eene opheldering, misschien, van die overlevering, die, sedert den nacht der eeuwen, op alle landen en alle volkeren is overgebragt, nopens der amazonen heldendaden; nopens een amazonen-volk en -land. Want waar is het amazonen-volk? Waar is het amazonenland? Nergens en - overal. Overal waar een edele volkstam in den lande woont. Het bestaat ook in der

{==688==} {>>pagina-aanduiding<<}
Zweden land. Amazonen, schildmaagden, valkyrien wonen daar in de borst der bedaarde Zweedsche vrouw. Stil in hare woning, weinig spraakzaam in den luidruchtigen vriendenkring, slechts waarachtig levende in de diepe wereld des harten, is zij nooit teruggedeinsd en zal zij nimmer terugdeinzen, om in de ure des gevaars haar leven te wagen, te strijden en te sterven voor hetgeen zij bemint, voor vaderland, vrijheid, waarheid en regt. Blenda, emerentia pauli, christina gyllenstjerna en vele anderen hebben hare namen in Zwedens geschiedboek gegraveerd met de punt van het zwaard. De schildmaagd, waarvan de oude Sagen spreken, sluimert zelfs in de allerzachtaardigste borst. Wek haar niet, tenzij in liefde!
Het leven der eilanden verdiende ook wel een zang - die eilanden aan de Smoolandsche kust, Öland en Gottland, zoo rijk aan poëzij in natuur en in overblijfselen der oudheid. Zeevogels waren er rondom heen, en in de heldere maanlicht-nachten van den herfst en van de lente hoort men er de schelle, klankvolle toonen der zwanen langs de oevers weergalmen.
Öland met zijne zeldzame bloemen, zijne orchideën, zijn Adonis vermalis, zijne schoone bosschaadjen, waar nachtegalen zingen - Öland is waardig de wieg van een stagnelius te zijn. De zee, die dezelve wiegelt, die zich aan alle kanten van het eiland in hare majesteit vertoont, werd een standaard-beeld in zijne zangen, even diep als de zee, even schoon en lichtgevend als de gladde waterspiegel, blinkend in den gouden glans der zon.
Hoe veel, en hoe weinig tevens, is niet het leven van den dichter! Geen dichters-leven strekt klaarder ten bewijze daarvoor, dan dat van stagnelius. Pleroma's zanger werd geboren in de weinig romantische pastorij van Gärdslös [misschien wel het meest prozaïsche plekje op geheel Öland]; daar wies hij op; onbehagelijk, gebogen was zijne gestalte; niet schoon was zijn gelaat, uit hetwelk gewoonlijk neêrgeslagen oogen slechts nu en dan eens een bliksemstraal slingerden; in alles scheen hij slechts een zeer alledaagsch mensch te zijn; at ‘kropkoeken’,

{==689==} {>>pagina-aanduiding<<}
Ölands zware maar geliefkoosde geregt; speelde trisett met zijne zusters in den nacht, totdat de haan begon te kraaijen, en stierf, door ligchamelijk lijden uitgeput, in zijne beste jaren, als een ondergeschikt klerk op een ambtenaars-bureau in Stokholm. Wat schaadt het? Toch zal Pleroma's dichter eeuwig leven. En de ‘Leliën van Saron’, onvergankelijker dan al de bloemen van Öland, zullen altoos voortbloeijen in de Zweedsche borst met de zoete geuren der eeuwige lente.
Ölands proza bestaat in zijne windmolens, die op de hoogten zijn gebouwd. Lager liggen de bosschaadjen, de poëtische ruïnen van het Koninklijk slot, - met herinneringen van de zachtaardige hertoginne ingeborg, die hier woonde als weduwe, om te beweenen en om wèl te doen; en van den eerzuchtigen prins, die hier zijn verblijf hield, uitblikkende over Stokholms vaarwater en wachtende op eene kroon. Hij kreeg die van christina; maar menigmaal hoorde men hem later, te midden van de beslommeringen der regering, uitroepen: ‘Mijn goede Öland! Mijn goede Öland! Hoe gelukkig was ik eens aan uw strand!’.....
Gottland, het oog der Oostzee geheeten, een bergplateau, dat uit zee omhoog steekt, merkwaardig wegens zijne trotsche herinneringen uit den voortijd, zijne schoone ruïnen, zijne bloemen en zijne zeden, die het uit den goeden ouden tijd heeft bewaard, is niet minder merkwaardig als pedestal van Zwedens grootste geest op het gebied der mechaniek, christoffel polhem. Het kind, dat hier opwies tusschen baren en bergen, brak later wegen door bergen van graniet, en leerde de baren er voorwaarts gaan om een weg van gemeenschap daar te stellen tusschen twee zeeën.
Wij keeren naar het vaste land terug. Benoorden Smooland neemt Oost-Gothland een begin, zijnde een van Zwedens grootste en vruchtbaarste gewesten, en, met West-Gothland, de kern van het oude Gothland, waar, in vroeger dagen, kleine koningen wedijverden en oorloogden. Hier ontmoeten wij diepe, donkere bosschen - Tiveden en Kolmoorden. In den heidenschen tijd, en

{==690==} {>>pagina-aanduiding<<}
zelfs nog lang na de invoering van het Christendom, beval de reiziger, die door deze bosschen heen moest, ‘zijne ziel in Godes handen aan.’ Moordmonumenten van steenen en rijs vertoonen zich hier langs den weg. En de eenzaamheid en de doodsche stilte van het bosch, en de verre afstanden, eer men van de eene bewoonde plaats de andere bereikt, doen sombere gedachten voor den geest rijzen. Maar als men eenmaal de hoogte van Kolmoorden bereikt heeft, dan wordt men plotseling verrast door het heerlijke vergezigt over al die welige landouwen, die in alle rigtingen door frissche wateren doorsneden worden.
De Oost-goth is trotsch op zijn land. Trouw, eerlijk en gastvrij, is hij tevreden met zijn geboortegrond en tevreden met zich-zelven, en wil het genot hebben van zijne regten, zonder inbreuk te maken op de regten van anderen. ‘Is de Oost-goth slechts wèlgevoed,’ zegt het spreekwoord, ‘en men plaatst hem dan in het gelid, dan wijkt hij niet, al ware het zelfs voor den D....l.’ Hij konde eveneens trotsch zijn op de mannen, die met hem op denzelfden grond zijn geboren, rydelius, Zwedens oudste wijsgeer; de dichters leopold, gyllenborg. jakob wallenberg, dahlgren, en de natuurvorscher berzelius, wiens naam door geheel Europa vereerd wordt - wij vermelden hier slechts de namen van die groote mannen, die reeds gestorven zijn.
In Oost-Gothland ontmoeten wij het Goth-kanaal, ‘Zwedens blaauwe band’, die de Oostzee vereenigt met de Westerzee. En bij Motala strand, aan den oever van het kanaal, ligt een graf, waarbij de reizigers blijven stilstaan, en voor hetwelk de vorsten hun hoofd ontblooten, wanneer zij er voorbijvaren. Dáár rust de volëinder van het reuzenwerk door polhem en svedenborg begonnen, ‘de man met vaste ziel’: balthazar von platen.
Vettern, het meer met de romantische oevers, de kristalheldere, maar onrustige golven, scheidt Oost- en West-Gothland vaneen.
Van lang in 't verleden was West-Gothland een land der Sagen, waar, zeide men, spoken en gnomen huisden.

{==691==} {>>pagina-aanduiding<<}
Hier, waar Trollhättan eertijds brulde, geheel alleen in de woestenij, had starkhotter zich in een tweegevecht gemeten met het kampvechtend spooksel hergrim, en de schoone ogn alfafoster gewonnen, die echter liever zichzelve den dood gaf, dan te moeten toebehooren aan den op zijne drie paar sterke armen trotschen overwinnaar. Het natuurspooksel heeft men tot op den huidigen dag nog niet kunnen temmen. Maar nevens hetzelve heeft 's menschen geest een weg gebaand door den berg, en Trolhättan met zijne schuimende watermassa's, zijne wilde, trotsche watervallen, Toppö, Gullö, de Helle-val dient nu tot een vermaak voor hen, die het kanaal overreizen.
Reiziger! De hemel geve u een helderen dag, wanneer gij, in het gezigt van den Hunne- en den Halleberg, uit het enge kanaal in het levendige, magtige vaarwater der Goth-rivier aankomt, en langs bekoorlijke oevers den vloed afvaart, voorbij den Trolhättan-val, en dan weêr verder tot aan Götheborg. Dat wensch ik u.
In West-Gothland wonen oude geslachten met oude herinneringen en patriarchale zeden, zoowel in de heerenhuizing als in de boerenwoning. De West-Goth bemint die, bemint de Sagen en de zangen en een leven, gemakkelijk en van zorgen vrij. Hij bebouwt zijn grond slecht, verwaarloost zijne bezitting, en wordt veel ligter arm dan rijk. Binnenwaarts de landstreek in zijn de kontrasten der natuur groot. Men ziet daar Vettern met zijn krans van schoone kasteelen en parken, en de wilde Trollhätta, de welige West-Goth-vlakte, de rijke Guldkrok, en de heidevelden genaamd Svälterna, benedenwaarts naar de Hallandsche grensscheiding, waar men geen woningen ontmoet, geen andere levende wezens ontdekt, dan hier en daar in lompen gehulde jongens, met door de zon getaande huid, die meestentijds op den heidegrond liggen uitgestrekt, eenige magere runderen bewakende, welke in de nabijheid loopen grazen, en die van tijd tot tijd op hunne horens eenige zwaarmoedige, altoos dezelfde, toonen blazen. Groot zijn ook de kontrasten tusschen de karakters, die West-Gothland aan het gemeenschappelijk vaderland heeft geschonken: de mannen uit

{==692==} {>>pagina-aanduiding<<}
het geslacht der forstenaus, de dappere krijgshelden anders lennartson en lennart torstenson. Ahlströmer, groot in ambtsbedieningen des vredes; torbern bergman, berzelius' voorganger, die reeds als kind de grondbestanddeelen van het menschelijk ligchaam trachtte uit te vorschen, en lijken verbrandde om hunne asch te onderzoeken; kellgren, de letterkundige en kritiekschrijver; lidner met zijne zielverscheurende maar verhevene zangen; svedenborg de geestenziener, wondervol in geleerdheid en in dweepende droomen. En aan de Axevalla-heide zat, nog kort geleden, eene aanminnige zangster, die met een bezielenden gloed lagchend-melancho-lische beelden dichtte uit het menschelijk leven. Aan velen is het vurig genie van sophie zelow (barones knorring) bekend. Slechts weinigen hebben haar hart gekend, en hoe zeer zij bemind en beminnenswaard was als echtgenoot, als vriendin. Op haar al te vroegtijdig graf wilde ik eene bloem neêrleggen, maar ik vind slechts een traan. Zelve was zij een van West-Gothlands schoonste bloemen.
Bohuslän [eertijds Alfhem], der piraten woonplaats, strekt zich ten noorden van West-Gothland uit langs de westerzee tot aan Noorwegen. Van ouds her werden de bewoners Vikväringar - dat is: verdedigers der piraten - genoemd, en verder benedenwaarts naar de Gothaelf ‘Elfvargrima’; zij stonden in een slecht gerucht. Ligrid storrooda heeft hier hare plannen uitgebroeid van wraak tegen de kleine koningen, hare minnaars; en de ruwheid in 's volks karakter vindt een tegenhanger in de ruwheid der natuur. Want de natuur is ruw. Uit de woelige, blaauwende baren verheffen zich de granietbergen, die zich uitstrekken landwaarts in, waar zij eene schakel vormen; de dichter noemt het

....... een zee, waarvan 't oproerig schuim, 
Dat dreigend opwaarts vliegt naar 't hooge wolkenruim, 
Tot straf versteend blijft staan in 't midden van zijn woelen. 

Zoogenaamde Reuzenketels, eigentlijk gemetselde grotten en kamers vindt men in de bergen. Tusschen de rotsen liggen heidevelden, en hier en daar, gelijk

{==695==} {>>pagina-aanduiding<<}
oazen in de woestijn, ettelijke groene, welige valleijen. De zee is 's lands eigentlijke rijkdom, de akker, waaruit jaarlijks voor millioenen schats levend, zilverblinkend produkt wordt getrokken. Op de piraten-kust staan nu slechts schamele visschershutten. Terwijl de man met de baren kampt, zoekt de vrouw mos op de bergen of bebouwt den aardappeläkker in der rotsen schoot, rondom welke hare kinderen en hare geiten klauteren. Zoo ruw, zoo bar, zoo onbehagelijk is de natuur. Maar de bevolking is moedig, rondborstig en sterk, vreest geen gevaren en weet den nood te dragen. Zoo was ook thorild, de geestelijke piraat, die, in deze berg-gaarde geboren, met zijn bezielend talent ten strijde toog tegen al de ellende der wereld, zonder genade, zonder vreees. Kon hij wel zijn loon ontgaan..... het martelaarslot! In den kerker dichtte hij zijne ‘Zangen van den Goth’, en hij stierf in ballingschap. Fier was zijn geest en niet van vermetelheid vrij; maar de verachting, die hij voedde, was de ware, en ook de liefde, die hij ademde, was rein en waar. De engelen zouden de bladen mogen kussen, die hij geschreven heeft.
In Dalsland [eertijds ‘de Marken’, dat is de Velden], ten oosten van Bohuslän gelegen, is de natuur niet zoo bar; en in het noordelijkst deel vindt men schoone valleijen, meren en bergen; maar het volkskarakter is hetzelfde als in Bohuslän - onrustig, twistziek. De ‘Markmannen’ en hunne vrouwen stonden in vroeger dagen niet zeer hoog aangeschreven wegens vredelievendheid. En nog wonen hier boerengeslachten, die er op bogen, dat zij in regte lijn afstammen van de Reuzen, terwijl hun ligchaamsbouw en hun karakter dan ook den stempel dragen van het Reuzenras. Zoodanig is de rijke, trotsche, grofgespierde, rossige, twistzieke stam der Hoobollingers. In andere deelen der landstreek hebben beschaving en vlijt de zeden getemperd en verzacht, en de weefsels zijn hier, even als in vele distrikten van Westgothland, de roem van 's lands vrouwen.
Dalsland, Westgothland en Wermland omzoomen de Wener, het grootste van Zwedens binnen-meren, belangrijk

{==694==} {>>pagina-aanduiding<<}
voor den handel tusschen de provinciën onderling, vermaard wegens de schoonheden en de voormalige krijgsbedrijven op zijne oevers. Ten oosten, over de grenzen tusschen Zweden en Gothland, strekt zich het groote woud Tiveden, met zijn hoogen bergkruin ‘Getaryggen’ - den Geitenrug - uit, naar welk woud men in vroeger dagen Zweden plagt te verdeelen in ‘Zuiderbosch en Noorderbosch.’ En hier in de Noorderbosch-streek, benoorden Westgothland, vinden wij Nerike.
Nu klimmen wij (want in de hoogte gaat onze togt nu) het oude Zweden-land binnen, het ‘Volks-land’, het eigentlijke Manhem, waar, overeenkomstig de oudste Sagen, der Zweden volkstam woonde, even als in het zuidelijk Zweden de stam der Gothen.
Nerike ligt in het hartje van Zweden, een klein, maar een goed land; de minste van al de Zweedsche provinciën, maar rijk aan alles, wat tot 's levens nooddruft en overvloed behoort. Dit ziet men op de markt van het bevallige stadje Örebro, werwaarts het opgeruimde, arbeidzame landvolk ter markt komt met zijne voortbrengselen van bosch en akker en weiland en berg en allerhande takken van nijverheid. Dit ziet men ook aan de nette, in goeden staat onderhouden woningen, die het wèlbebouwde land bedekken. Hier schijnt het goed te wezen voor de stillen en zachten van aard, goed om te bouwen en te wonen, te denken en te schrijven ook. Verschil van menschenbedrijf vordert ook verschil van hetgeen hem omringt; voor den zeeman de onstuimige baren, voor den stillen denker het vreedzame land. Nerike's groenende, stille dreven kweekten voor het moederland de beide broeders olaus en laurentius petri, die de Kronijk geschreven en den Bijbel hebben overgezet, onder de hooge bescherming van gustaaf wasa.
Maar in dit goede land zie ik toch ééne bloedige vlek, die al het water uit het Hjelmare-meer niet in staat is uit te wisschen. In de Hjelmare ligt Engelbrechtsholm, waar de redder van Zweden, de moedige, edele engelbrecht, ziek en leunend op een staf, verraderlijk werd vermoord door een man, die tot den Zweedschen adel

{==695==} {>>pagina-aanduiding<<}
behoorde. Er wil maar geen gras meer groeijen - zegt het volk - op de plek, waar des edelen bloed door de hand van den moordenaar vergoten werd. ‘Nacht-en-dag’ was zijn naam; maar het daglicht verdween sedert uit zijn gemoed en uit zijn geslachtswapen, want nachtelijk was zijne daad, in den nacht uitgevoerd, en nachtelijk duister werd sedert zijn leven. Op Göksholms slot, gelegen op den oever van het Hjelmare-meer, regt tegenover Engelbrechts-holm, hoorde men langen tijd het weeklagen van den berouwhebbende, en allerlei ongelukken vervolgden zijn geslacht.
In Nerike worden de bergmijnen ontgonnen. Een gordel van ijzer omsluit Midden-Zweden, van de Oostzee af tot aan de berggevaarten van Skandinavië. Hier zijn de groote, de oudste bergmijnen, in Södermanland, Upland, Westmanland, Nerike, Wermland, Dalekarlië; hier de diepe groeven Utö, Dannemora, Sala, de Koperberg, en vele andere. Overal hier heeft het ijzer het eerst den grond geopend. Ontelbare familiegraven, gedenksteenen en overblijfselen uit den voortijd getuigen van de oudheid en het gewigt van dezen grond. Het is een land van begraafplaatsen, maar tevens een land, waar het leven aanhoudend voortbouwt in vrijheid en kracht. Het is een land van memoriën, maar tevens een land van mannen - het is Manhem.
Doch de arbeid en de inspanning ontwikkelen hier ook der mannen kracht. Het graniet, het oir-gebergte, in de zuiderprovinciën door een rijken bebouwbaren grond overdekt, komt hier overal van onder de dunne aardlaag te voorschijn. IJzergebergte is de grond, waarop de woningen zijn gebouwd, waaruit de bronnen wellen, en over welken de akkervelden zich uitstrekken, karig en schraal. Schraal en karig is dan ook niet zelden het voedsel der bevolking, en bleeke armoede huist hier onder het graszodendak, dat de lage hutten bedekt. En toch - de schraalste streken brengen de grootste mannen voort: Westmanland, Dalekarlië!! Zoo groot is de magt van den geest over de natuur; zoo weinig vermag

{==696==} {>>pagina-aanduiding<<}
de aarde, de oude reus (ymer) tegen den worstelenden wil van den mensch.
Oostwaarts ligt het heerlijke Mälare-dal, de provincien Södermanland, Upland en Westmanland, die de Mälare omzoomen, dat binnen-meer zoo rijk aan eilandjes, zoo rijk aan legenden, in hetwelk, naar luid van eene oude Sage, al de stroomende wateren in Svithiod uitloopen. En daar, aan de grensscheiding van Upland en Södermanland, waar het meer zich ontlast in de Oostzee, daar ligt de koninklijke stad Stokholm. Als men Stokholm nadert van de Oostzee-zijde, dan komt men eerst in een uitgestrekten, verscheidene mijlen langen Archipel. Een talloos tal van eilandjes en eilanden vormen aan alle kanten zeeboezems en zeeëngten. In welke rigting men ook de oogen opsla, overal opent zich een nieuw tooneel, overal schemeren vriendelijk wenkende bogten met iets er in, dat men gaarne eens meer van nabij zoude zien, doch dat men spoedig vergeet voor nieuwe, andere voorwerpen. Het eiland is dikwijls een bevallig groen bouquet, dat op den waterspiegel is geworpen; veelvuldiger nog is het een rondvormige klip, maar bijna nooit een kale klip. Pijnbosschen tooijen de hoogten, en lommerrijke bosschaadjen sieren met haar helder groen der granietbergen borst. Aan den voet van den berg staat de nette, zindelijke visschershut op het groene tapijt, waarmeê de grond is begroeid; voor die eenvoudige woning, op het water, ligt het kleine vaartuig met gereefde zeilen uit te rusten in de veilige haven. Hooger op, op de bovenste terrassen van den berg, ontdekt men, te midden van digt en looverzwaar geboomte, het sierlijke landhuis, de voorstad. Hoe digter men de stad nadert, des te sierlijker worden de woningen, des te hooger en ineengedrongener worden de bergen. Ten laatste is het eene burgt, eene vesting
van graniet, met pijnbosschen op bolvormige tinnen. Eensklaps opent zich die sterkte, en vóór u, in een prachtig amfitheater, ligt Stokholm, met zijn Koninklijk slot, zijne kerken en huizentallen, in een halven cirkel rondom de wijde haven, waar de vlaggen van alle landen wapperen, omringd door hoogten, op

{==697==} {>>pagina-aanduiding<<}
welke behagelijk gewoel en gewemel huist. ‘Hier stond vroeger veel bosch’, zegt de Kronijk.
In vroeger tijden was - op de plaats, waar nu Stokholm staat - een bloedig feest, - eene bruiloft, waarbij de geroofde bruid, de koningsdochter skalf, haren bruidegom Koning agne van het leven beroofde en zoodoende den moord wreekte aan haren vader gepleegd. De plaats, waar in den bruiloftsnacht de meede en het bloed ineenstroomden, heette sedert Agnefit (het voorgebergte van Agne). Daar stichtte birger jarl de vorstenstad Stokholm, welke, op hare zeven eilandjes wedijverende met de schoonste steden der aarde, door geen enkele overtroffen wordt. Maar de eerste bruiloftsnacht heeft aan de stad een doopsel gegeven, dat niet wordt afgewischt; en zoo lang de zilte golven der Oostzee hier hare wateren ineensmelten met de zoete golven der Mälare, zal al der eilanden schoon en der feesten glans en der drinkgelagen gelach en gedartel niet in staat zijn, de sporen des bloeds en de eeuwigdurend werkzame wraak te verbergen. Want nog heden ten dage waren zij daar rond, die schimmen van voorheen, de roofgierige agne, de wraakgierige skalf, de beschonken bruidegom, de bleeke bruid. En bloedige herinneringen doen hare vlekken kleven op 's stads straten en markten.
Maar ook schoone en grootsche herinneringen zweven, als bescherm-engelen, rond over de Zeven-eilanden-stad in het Noorden. Van hier hebben Zwedens groote Regenten het Rijk bestuurd! Birger jarl, sten sture, gustaaf wasa, gustaaf adolf de Tweede, en Zwedens groote karels..... De wereldgeschiedenis telt weinig karakters, die grootscher, edeler zijn, dan die vrouw, die Stokholms slot verdedigde tegen den dwingeland christiaan, toen de mannen weken of bezweken - christina gyllenstjerna. En ook gij, Koningin christina! gevallen morgenstar; schoon nogtans in uwen opgang! ook gij hebt luister verspreid over de vorstenstad. De liefde voor wetenschap en kunst, die gij ontwaken deedt, is niet weder ingesluimerd met u. Die liefde gaaft gij aan Zweden, en gij gaaft het karel gustaaf tot Koning; uw gedenkpenning, met de aardglobe en het omschrift ‘non sufficit’, met de hemelglobe en het

{==698==} {>>pagina-aanduiding<<}
omschrift ‘sufficit’, was en blijft de leus van alle groote zielen. ‘Gij waart toch des grooten gustaafs dochter’.
Vele steden hebben grootere paleizen en kerken, schoonere bruggen en gebouwen dan Stokholm. Maar niet ééne bezit schoonere omstreken, eene meer afwisselende, rijke, lagchende natuur. De ‘Koningsdochter’ staat tot op den huidigen dag nog heerlijk daar, bekoorlijk in haar bruidskleed van bloeijende, bloesemende weilanden, kristalheldere meren, en sombere, schaduwachtige zeebogten. De kunstenaar bemint die natuur, zoo betooverend en te gelijk zoo gevaarlijk voor hem. Hier werd bellman bezield en zong zijne dithyrambische liederen; op deze eilanden dichtte hedwig charlotta nordenflycht hare warme, wegslepende idyllen. Sergel, de dichter in marmer, de schepper van Amor en Psyche, van de Faunen en den stervenden Gladiator; hjalmar mörner, de meester in de schilderkunst; mörk, Zwedens eerste romanschrijver, wiens eigen leven een sombere roman werd; nigander en vitalis, twee edele, vurige, maar in der zorgen nacht uitgedoofde poëzij-lichten - deze allen hebben het eerste licht aanschouwd en geleefd binnen Stokholms tooverkreits. De eerste bruiloftsnacht is hun deel geworden. Zij zijn bedwelmd geworden in de omhelzing der bekoorlijke schoone, en in hare armen doodgedrukt. Met gouden ketenen heeft zij hen gebonden. Uit dezelfde hand dronken zij de meede en den dood. En nog is zij voor alle vurige karakters de betooverende en de gevaarlijke. Maar over Lögare's wateren spelen de verfrisschende winden, en lokken de bevolking uit de drukkende atmosfeer der woelige stad naar buiten. Wie zou die uitnoodiging weêrstaan! De Zweden zijn geen stedelingen, zij beminnen het stadsleven niet, maar leven eerst dan als zij zich bewegen in de ruime, vrije natuur. En elken zon- en feestdag, gedurende den
ganschen zomer, ziet men de bewoners van Stokholm de stad ontvlieden, in pleiziertogtjes te land en in spelevaarten op het water. En de romantische oevers zijn verleidelijk genoeg. Meer dan twee honderd lustkasteelen en buitenplaatsen, met hunne parken en waranden, liggen langs die oevers verspreid; onder deze, verscheidene met historische, sombere

{==699==} {>>pagina-aanduiding<<}
herinneringen, koningskerkers, tooneelen van langdurend lijden, van broedermoord: zoo Gripsholm, Nyköpingsslott in Södermanland, Örbyhus, Upsalaslott in Upland. Södermanland bezit de schoonste eilanden, de meest lommerrijke, aan legenden rijke oevers, met piratenholen en runische gedenksteenen. De bevallige Wingooker, die gezegd wordt zijnen naam aan de piraten te hebben ontleend, verraadt waarlijk zeer weinig eene zoodanige afkomst in de vreedzame bedrijven, die het land rijk maken, die het met boomgaarden en hopäkkers hebben beplant; en in die vreedzame, uitnemend schoone bevolking, die in sierlijke kleederdragt van lange witte baaijen rokken - de vrouwen met lichtroode gestreepte katoenen mutsen - uitgaan over het land, om hare hop, hare wollen weefsels en hare zeeften te verkoopen.
Ten noorden van de Mälare ligt Upland, de oudste zetel der Koningen, waar eertijds Sigtuna stond met zijne zilveren poorten; waar de religiën, die in het Rijk werden gepredikt, de eerste wortels schoten; waar oden de eerste godsdienst stichtte en den eersten tempel bouwde; en waar vijf honderd jaar later de apostel van het Noorden, ansgarius, het kruis plantte en altaren oprigtte, voor welke de oude leer zwichten moest. Hier schijnt het Eertijds als ware 't vereenigd met het Thans. Upsal, de stad der hooge zalen, Odens stad staat nóg omringd door familiegraven, met muren van den ouden afgodstempel binnen de wanden van het Christenkerkgebouw, met de graven van oden, thor en frej, en de ontluikende, mannen gelijkende jongelingschap van Zweden in haar midden, zoodoende de oude leer omvattende en den nieuwen tijd. Want de oude leer is nog niet dood in Zweden, nog niet geheel te niet. Een overblijfsel daarvan leeft nog ten huidigen dage over geheel Zweden voort, in het volksgeloof aan bescherm- en kwelgeesten, aan berg- en. graf- en watergeesten, aan wondergedrochten en duistere magten. Nog wordt er geofferd in gewijde bronnen op de bergen, nog worden met geheimzinnige tooverkunsten de geesten bezworen, nog worstelen de afgoden tegen den eenigen, waren God. Misschien van al de plattelandsbewoners in geheel Zweden, heeft de

{==700==} {>>pagina-aanduiding<<}
Uplander het minst bewaard van dit wanstaltig geloof. Maar wat hij in hooge mate van den meer edelen heidenzin bewaard heeft is fierheid, standvastigheid, kracht om veel te werken, en veel te overwinnen, veel te verduren, en veel te lijden zonder klagen. De stures, gustaaf wasa, de groote axel oxenstjerna, anders celsius, johan baner, nils bjelke waren - ook in dat opzigt - Uplanders.
En een sterken en geduldigen geest bezat ook zij, de raadselachtige, die, uit Upland uitgegaan, gekanoniseerd werd in Rome, en beurtelings geroemd en gelaakt door hare tijdgenooten, en altoos onverklaarbaar, hare eere zocht, niet in den lof der menschen, en aan het eind van hare bedevaart naar het heilige graf zeide: ‘Niet om uwentwil heb ik dit aangevangen, en niet om uwentwil hoop ik het te voleinden. Ik heb besloten in mijne ziele, niet te letten op der menschen gepraat!’
En de aanminnige Uplandsche schoone, ‘niet van de achttien een, maar eene van de negen’, wier dichtwerken door alle tijden heen zullen blijven leven en vreugde wekken in het gemoed van elken Zweed, van grijsaards en jongelingen, van bejaarde vrouwen en jonge maagden, de innemende zangster, de edele, brave vrouw, anna maria lenngren, in vele punten zoo verschillend van de heilige brigitta, had met deze en met alle groote mannen, toch de standvastigheid gemeen, de kracht om te dragen en te lijden zonder morren of klagen, hetgeen zij bewezen heeft in een leven, dat door groote rampen werd geteisterd, onder welke het eindelijk bezweek. Want ook dat is eene edele kunst, die verdient dat men haar beoefene, de kunst om een wèlbesteed leven wèl te besluiten, en om - gelijk de groote Heiden het genoemd heeft - ‘den dood niet tot een lijden maar tot een werken te maken’.
Westmanland heeft rijke berggroeven - hier vindt men Zwedens grootste zilvermijnen - maar het heeft ook woeste, barre streken, die woester en harder worden hoe verder men noordwaarts naar Dalekarlië komt. In deze ruwe oorden, te midden van berggroeven en pijnbosschen en een volk, dat in weinig of geen aanraking met de wereld komt, wordt de mensch sterk en eigen-
{==701==} {>>pagina-aanduiding<<}
dommelijk, maar tevens ligt geneigd om te gelooven aan het groote, oneindige en onvergankelijke van zijne kleine wereld en van zijn werk. Zoo rudbeck, de Schrijver van den Atlantischen Oceaan; ehrensvärd, de stichter van Sveaborg (*). De spotlust en de Russen hebben beider grootsche werk omvergeworpen; maar Zweden vereert in hen twee groote geesten, en heeft niet gedoogd, dat hunne namen door latere wisselingen des lots uit ons geheugen wierden weggevaagd.
Bewesten Westmanland ligt Wermland. De lucht ademt warmte in dit oord. Wel klimt het land, met bosschen van tien of twaalf mijlen lengte, op naar der sneeuwbergen kruin, en is de winter streng en lang; maar toch is het Wermland. Met vuur ontgon Koning olof trätälja 't eerst het land; vuur brandt daar nog steeds in de aarde, vuur vlamt er uit de fornuizen, vuur knappert er aan den haard, vuur gloeit er in de smidsen, waar het ijzer wordt gebeukt met hamers, terwijl de velden er bedolven liggen onder sneeuw. Vuur leeft er ook in 's volks karakter, in hunne zeden, in hunne zangen, in hunne dansen. Wèl is de polka - de nationale dans van Zweden - levendig in Upland en in Södermanland; wèl heeft de polka hare eigene buigingen en wendingen in iedere provincie verschillend, en is voor Nerike's polka, ‘de saling’, een sterk hoofd het eerste vereischte; maar de Wermlandsche polka, de polka in het Jösse-distrikt.... deze kon alleen in Wermland opgang maken, deze kan alleen door Wermlanders worden gedanst: de cavalier zich hoog in de lucht bewegende, leunend op den arm van zijne belle; zij op zijnen arm gedragen, slingerende als in een wervelwind. Er ligt iets van het piraten-karakter in dien dans. En vlug en levendig is de muziek - het is als een zinnebeeld van een helderen winterdag, wanneer de pijnboomen ruischen langs den bruisenden stroom, terwijl de smidshamers op het ijzer de maat slaan. Vuur

{==702==} {>>pagina-aanduiding<<}
is - en was voorheen nog meer dan nu - in den omgang in de provincie, waar gastvrijheid en gastmalen aan de orde van den dag zijn. De vriendelijke, goedhartige Wermlandsche vrouwen zijn nimmer het verwelkomen en het onthalen moede. Er heerscht in deze natuur - die geijer ‘een klippengaard, in 't midden van het woud geworpen’ heeft genoemd - op die eilanden en die landtongen, waar berken ruischen langs de oevers van meren en rivieren, een vurig, jeugdig en poëtisch leven. Liefde en zang behooren, schijnt het, dáár te huis. En dáár hadden Zwedens twee vurigste, edelste geniën en poëten, geijer en tegnér, hun ‘wieg en bakermat’. Zij groeiden in Wermland op, gelijk twee keurbloemen van dat leven, van die natuur. Zij schoten van daar hunne schitterende stralen over de wereld met Zwedens naam; en in de borst van hunne landgenooten ontstaken zij het vuur voor de herinneringen uit den voortijd, voor het eeuwige schoone, voor al het grootsche en goede. Gelijk de Klarelf, die, uit verborgen wellen ontsproten, het geheele land doorstroomt, hier met stormende watervallen, dáár met gladden, effen waterspiegel, telkens breeder wordende terwijl zij de zee zoekt - zoo was hun leven, in streven ongelijk, maar in het doelwit één. Wat aan het vernuft van deze mannen zulk een weldadig vermogen schonk, en het bekoorlijk en veredelend tevens maakte, was het sterke hart. Dit ontvingen zij van hunne moeder, de Zweedsche aarde. Want een sterk hart bezit zij. Dit is hare kracht. En van het hart, dat het middelpunt des ligchaams is, gaan al de stroomen des levens uit.
s.g. hermelin is ook een van de namen, die Wermland met liefde noemt. Ook hij bragt voedend vuur uit zijn hart op den gemeenschappelijken haard des Vaderlands, en zette op den Noordergrond het werk van olof trätälja in Wermland voort, tot zijn eigen nadeel, maar tot voordeel van zijn land, en is daarom meer geëerd en geacht in zijn ongeluk, dan menigeen, die het toppunt van geluk heeft bereikt.
De Wermlander bezit warme liefde voor zijn land, deszelfs schoonheid, eigendommelijke zeden, karaktertrekken, en landelijke, frissche leven. Hoe ver ook er van gescheiden, als Bisschop of Staatsraad - is de Wermlander met zijn hart toch op zijn geboortegrond; en de schoonste muziek ter wereld spreekt niet met zoo veel almagt tot zijne ziel als het eenvoudige liedje:

Wermland, gij heerlijk, verrukkelijk land! enz. 


{==703==} {>>pagina-aanduiding<<}

Sombere hoogten, diepe, lagchende valleijen, kalme meren, snelstroomende rivieren, stille, magtige, volkrijke landstreken, Dalekarlië - u naderen wij!
Dalekarlië's naam is groot in de geschiedenis van Zweden. Altoos vond de vrijheid hier hare krachtigste verdedigers. Engelbrecht en gustaaf wasa vonden hier hunne mannen. Als men het eigendommelijke volksleven en volkskarakter der provinciën zien wil, beschouwe men, op feestdagen, in de gemeenten rond de Silja, de bevolking, in feestgewaad gedost, hoe zij naar hunne kerken stroomen uit bosschen en dalen, of als in wedstrijd over de meren roeijen met tien of elf paar roeispanen in elk vaartuig; - dan luistere men naar de regtspleging in de groote gemeenten, waar de zedelijkheid des volks bewaakt wordt door 's volks eigene zedelijke kracht; - dan bezoeke men, op de werkdagen, de woningen der bevolking, en aanschouwe, naast ploeg en zeissen, de gereedschappen van klokkenmakers en handwerkslieden, en den Bijbel met de Kantteekeningen van luther er neven; - dan sla men den Dalekarlischen boer en boerin gade, hoe man en vrouw met eenstemmig overleg arbeiden, terwijl de zwarte roggemeelpap hangt te koken aan den haard, en het kind in zijn lamsvel sluimert, dat wiegelend aan een touw hangt, hetwelk vastgemaakt is aan het dak.
De ligtzinnigheid van den Wermlander wordt hier niet gevonden. De ernst van het karakter neemt dikwijls eene sombere tint aan. Zachter dan dat der mannen is het karakter der vrouwen, bevalliger hare gelaatstrekken, maar in vaderlandsliefde hebben zij bewezen gelijk te staan. Diepzinnigheid en veelzijdigheid in kennis en kunst heeft die mannen onderscheiden, die van hier zijn uitgegaan tot Zwedens eer.
Engelbrecht engelbrechtson, staatsman en veldheer tevens; stjernhöök en stjernhjelm, die Koningin christina hare Dalsterren noemde; benjamin höjer; hans järta; de landman nils pehrson: en johan olof wallin - de Davidsharp van het Noorden - zijn allen toonbeelden van 's volks genie en van 's volks snedigheid, geestigheid en satiriek vernuft. Het schertst wel, maar op den bodem van zijne scherts ligt hooge ernst. Bewijzen: stjernhjelm, wallin, en - nog heden ten dage zijn de pijlen uit Dalekarlië scherp gepunt!
Schoon is er de natuur, bij afwisseling aanminnig of verheven. Maar over het aanminnige zoowel als over het verhevene zweeft de genius van den ernst. Een mol is de grondtoon in al de gezangen, die de dalen en de bos-
{==704==} {>>pagina-aanduiding<<}
schen doen weêrgalmen; mol is zelfs de grondtoon in de muziek der polka, hoe jagend ook en opwindend. De geest van 't Noorden doet zijne almagt voelen. De winter is bitter en streng. De vorst verwoest menigmaal den karigen oogst; het kwikzilver bevriest des winters in de noordelijke gedeelten van het land, en het aanleggen van tuinen gelukt hier niet en wordt ook schier in 't geheel niet beproefd. De lust om het leven te tooijen en op te luisteren schijnt af te nemen met het afnemen van de warmte en van de zuidelijke levenskracht der natuur. Voor den groei van den beukenboom is Oost-Gothland reeds het uiterste grenspunt. Benoorden de Silja kan de eik niet meer tieren. Donker en ernstig heerscht de pijnboom in de bosschen. De zangvogelen, die in zuidelijk Zweden, vaakgansche nachten door, de bosschaadjen doen weêrgalmen van hun gezang; komen in deze streken nooit. Stiller en stiller wordt het in de bosschen, waar Boreas suist. Schaarscher en zeldzamer worden de bloemstruiken, veelvuldiger de mosplant en de schrale onkruidranken. De beeren beginnen zich te vertoonen. Wij naderen noordelijk Zweden, het jongste Zweden, Noorland, 't voormalige reuzenöord [Jotunhem]; Noorland, het land der bergen en berken, der snelle rivieren en der valleijen, welker hoofdbijzonderheid is, dat ze allen door groote beeken worden doorsneden.
Omringd: ten westen door bergen met hunne ijspyramiden, ronde en hoekige spitsen, rotsblokken van ijs, en verwulfsels, door welke donkere stroomen bruisen, met Sulitelma (de hoogtijdsberg) tot koning, aan welks voeten oir-wouden ruischen; - ten oosten door de zee; - ten noorden door den poolcirkel met Lappmarken, eene kroon van bergen er over, en er achter de IJszee, het onbekende, de uiterste grenzen der aarde - zoo ligt Noorland, een schoon land, met de poolstar boven zich, vol kontrasten, waar licht en duisternis, leven en dood, schoonheid en wanstaltigheid worstelen met elkaâr en beurtelings zegevieren, en in de zegepraal hunne hoogste krachten openbaren. Snel stroomend en helder storten de rivieren uit der bergen schoot, door verrukkelijke valleijen heen, welke zij doopen met hare eigene namen. Zoo Indalself, Ljusna, Uma, Ongerma! De wereldbekende groote stroomen Tiber en Teems, Rijn en Seine, Elbe en Donau, vader Nijl zelfs, geloof ik, hebben troebel en groenachtig water. Maar Noorlands diamantheldere rivieren huppelen in maagdelijke vlekkeloosheid van de sneeuwbergen neder door het land naar de zee, zacht en krachtig tevens, de oevers kussende met bemoediging

{==705==} {>>pagina-aanduiding<<}
en troost. Onstuimig en schuimend, waar zij ontspringen, worden ze bedaarder hoe meer zij de zee naderen: en majestueuser maar altoos even helder gaan zij, als goede Noorlands-telgen, de produkten des lands uitvoeren, den wereldhandel te gemoet. En veelsoortig zijn die produkten. In triangelvormige scharen zwemt de zalm tegen de breede stroomen op; de bosschen zijn rijk aan wild; de korhaan en het korhoen kirren boven het beerenhol; de bever nestelt langs de beeken, en van de onuitputtelijke wouden langs de rotsen voeren de rivieren zware houtvlotten naar den oever, waar de koophandel zijne vlag doet wapperen, waar de schepen gereed liggen om de voortbrengselen in te nemen, welke het land oplevert: vooral vlas - want ‘het schoonste vlas komt uit het Noord’. En glinsterend van schoonheid en hinnekend van levenslust springen gansche zwermen paarden, den geheelen zomer vrij, in de grasrijke parken rond, den reiziger vergastende op een aanblik van Noorlands fiere, sterke paardenras. Hooger op in den noordergrond worden de produkten schaarscher, de aarde harder en barder, het groeijend vermogen minder. Zelfs de sapijnboom steekt een schralen, als uitgevroren top omhoog in de bosschen, en de berkenboom wordt dwergachtig aan de grenzen der eeuwigdurende sneeuw. Maar nog hooger in Lappmarken groeit de aardappel nog, en bij Enontekis, onder 68½ graad poolshoogte, wast nog graan. Want het Skandinavische schierëiland is voor den landbouw de noordelijkste genaakbare plek op aarde. Ten oosten en ten westen van ons, op gelijke graden breedte, is het gansch anders gesteld. In Siberië houdt alle akkerbouw op met den 60sten graad en in Kanada reeds onder den 51sten. Waarom Zweden (en even zoo Noorwegen) van al de pool-landen het meest bevoorregte is, dit
heeft de wetenschap nog niet kunnen ontraadselen. Ik zeg: ‘de goede God heeft het zoo beschikt; en wat hij doet, is welgedaan’.
De noordergrond wordt voor het grootste gedeelte bewoond door Finnen. Noorlands oostelijke, even als geheel Zwedens oostelijke kust helt naar Finland over, gelijk eene moeder overhelt naar het van haar hart gescheiden kind. Vele van zijne schoonste vernuften heeft Zweden te danken aan Finland: creutz, adlercreutz, calonius, freese, franzén, hornarxe, laureus bragt Finland voort om de eer van het moederland te verhoogen met het zwaard of met de pen. En dáár verrijkt nog runeberg de Zweedsche taal met heerlijke idyllen, frisch gelijk de natuur-zelve.

{==706==} {>>pagina-aanduiding<<}

Nog zeer jong in de geschiedenis van Zweden, heeft Noorland nog de gelegenheid niet gehad te werken en te worden, wat het eenmaal belooft te doen en te zijn. Maar in de mannen, die het geleverd heeft, herkennen wij het Noorlandsche volkskarakter, krachtvol, scherpzinnig, praktisch, opgeruimd en kloek. Zoo norberg, de oriëntalist, even uitstekend in geleerdheid als eenvoudig in zeden; johan liljecrantz, de financier; de natuurvorschers artedi, gahn en sefström; en de warme vriend des vaderlands george adlersparre.
Noorlands natuur gelijkt die van Dalekarlië, maar is grootscher, breeder, aanminniger. De snel stroomende groote rivieren loopen door dalstreken heen, die met elkander wedijveren in schoonheid. Hoogten verheffen zich boven hoogten in onmetelijke amfitheaters, als ware het om met welgevallen neêr te blikken op het schouwspel in het dal beneden; op de boerenbevolking, die, schoon van gestalte, rein van zeden, helder van begrip, vroom van hart, opgeruimd van aard langs den waterstroom woont en werkt, vrij, weldadig, gelukkig; - op de lagchende schoonheid der weiden, waar Noordens flora, arm aan verscheidenheid in soorten, maar mild en rijk aan die, welke zij bezit, de bloem der vermaarde Noordsche framboos, van den Cornus en den wilden frambozenbloesem hunne kleuren ineen laat smelten met schakering en schoonheidsglans; - op de rijzige berken, die van de ‘Nypor’ langs den oever, als op de familie-graven eener oir-wereld, hare heldergroene toppen buigen over den vloed; - op de rivier, eindelijk - het middelpunt van dit schilderachtig tooneel - in wel ker watervlak de hoogten zich-zelven spiegelen, terwijl 't het geheele bekoorlijke dal insgelijks bekoorlijk weêrkaatst. Vooral bekoorlijk, betooverend schoon zijn die dalen als Noorlands zomernacht ze bestraalt, helder, onbewolkt, een magisch schijnsel uitgietende op al wat daar leeft, ademt, bemint, geniet. En moet niet alles beminnen onder dien hemel, waar het avondrood gekust wordt door het morgenrood, als beiden zegevieren over den middernacht, waar de toppen der ijsbergen vlammende blikken neêrwerpen op de diepte der dalen, gedurende dien korten zomerstond, als het leven der aarde gevoed wordt in dithyrambische vreugd, en bloesems en vruchten draagt in eene levenskracht, die slechts weinige weken duurt, terwijl het leven zelf een feest schijnt, dat noch duisternis
kent noch nacht. Snel gaat het voorbij. Spoedig komt de koude en de duisternis, de lange winter en de lange nacht, wanneer al het natuurleven sterft, sluimert

{==707==} {>>pagina-aanduiding<<}
onder het onmetelijk lijkkleed. Maar over de in sneeuw gehulde aarde houdt het noorderlicht de wacht, terwijl het in de diepe stilte van den nacht over het uitspansel dartelt en danst; en in de woning van den landman knappert en knettert het vuur aan den haard, terwijl mannen en vrouwen hun vlas zitten te spinnen onder het zingen van liederen en legenden. Zoo is het in de volkrijke dalen. Hooger op wordt het somberder. Ziet gij ginds, in die onafzienbare, doodsche boschvelden, die de ruimte begrenzen, hier en daar groote rookwolken opstijgen in de lucht? Dat is de geest van den akkerbouw, die zich een weg zoekt te banen naar de Noordpool, die met vuur de wouden rooit om den grond genaakbaar te maken voor den ploeg. Dat is het spoor van den kolonist, die zich gaat zetelen in de woestenijën, vanwaar hij de Lappen verdringt, die als uit instinkt voor hem wijken. Al meer en meer wordt het Nomadenvolk met hunne kudden naar de bergen opgedrongen, al meer en meer smelt het en sterft het weg voor de onweêrstaanbare magt der beschaving.
Doch daar boven op de bergen toch is hij nog koning, de Nomaad; een koning der wildernis, van alle banden vrij; vrij en gelukkig; rijk in het bezit van zijne kudden en in de geringheid van zijne weinige behoeften; ook niet zelden rijk aan sieraad en zilver, mystiek in zijn geloof, poëtisch slechts in zijne zangen en dansen.
Daar, opwaarts, is het een geheimzinnig land. Onmetelijke ijsbergen, grootsche natuurschoonheden liggen daar, bewaakt door de grimmige drakenkoppen van den eeuwigen winter. Maar er zijn ook afzigtelijke poelen, onmetelijke moerassen, over welke zwermen van gonzende muggen zweven, gelijk dikke, digte mistwolken, totdat de eerste herfstnacht ze uiteendrijft over het ijs, dat zij overdekken als met een graauwen aschregen. Veel is hier nog te onderzoeken en te leeren; maar de pool-geest belet u er adem te halen: hoe zult gij er dan uwe vragen doen? Hij wil niet gestoord worden. Hoe verder men komt hoe doodscher het wordt.
En zelfs te midden van Noorlands schoonste valleijen voelt men zijne drukkende, loodzware hand. Nabij de bergen zijn er streken van welke een reiziger (*) met waarheid zegt:
‘De natuur lacht wel, maar het is een smartelijk lagchen. Het is als bedroeven de Geniën der dalen zich over hunne armoede, als weenen zij over hun harde lot,

{==708==} {>>pagina-aanduiding<<}
in vergelijking van zoo vele andere, als roepen zij tot den Opperheer der natuur: ook wij ontvingen moed en levenslust, ook wij hebben bosschen en meren, ook over ons schijnt uwe zon, maar zij verwarmt ons niet; de boeijen der koude binden onze wieken, geen vogel huist en zingt in onze bosschen, en zelden spiegelt een levend wezen zijne bleeke, kwijnende trekken in onze meren. Wij leven en wij groeijen wel, maar rijpen doen wij nooit!’
En toch, in weerwil van al die strengheid en die somberheid, met zijne tafereelen van duisternis en dood, werkt Noorland op het gemoed met ik weet niet welke heimelijke aantrekkingskracht. Die aantrekking ligt in de kontrasten-zelven van Noorlands leven en natuur: dat doodsche en dat schoone; die ruwe grootschheid en die zachte bekoorlijkheid; in het betooverende van die korte zomers - verrukkelijke feesten des lichts; in de pracht van den winternacht, wanneer de sterren schijnen met zeldzaam helderen luister. Die aantrekking ligt in de almagt van dien grond, die met maagdelijk jonge krachten aan den landman een zevenmaal rijkeren oogst schenkt, dan in de zuidelijke, lang bebouwde landen. Die aantrekking ligt eindelijk - voor sommige gemoederen - juist in het mystieke van al wat u hier omringt, bestraald gelijk het wordt door de middernachtszon, terwijl er de bergen de wacht houden en des winters het noorderlicht vlamt, maar waar de mensch nog niet zijn zetel heeft opgeslagen, met zijne wetten en grenspalen; - in die grenzelooze oir-wouden, welke naamlooze rivieren doorstroomen, en waar alleen dieren en planten, in geen ander deel der aarde gezien, in afzondering wonen van de beschaafde, woelige, lagchende, dartelende wereld, in de eenzaamheid - hun element.....
De zwanen trekken derwaarts, en zoeken de meest afgelegene, verst van de menschen verwijderde meren, ten einde in vrede en vrijheid haar korte liefde-leven te genieten, en hare melodieuze zangen te zingen.
Geest, die bemint en lijdt! Brandend harte, gij, zingende zwaan in 's menschen borst, wilt gij niet dit voorbeeld navolgen? Wilt gij ook niet eens uitrusten, u verfrisschen, de eenzaamheid smaken, een voorsmaak proeven van de eeuwigheid!.... Daar, in die stilte, in dat verhevene zou het u zoo wel te moede zijn, en gij beter kunnen vernemen hoe

‘Gods geest zweeft over 't land der Noorder-winden!’ 



(⋆) Lessing: Ernst und Falck, Gespräche für Freymaurer.

(⋆) Angela; door de Schrijfster van Mont-Sorel en Emilia Wyndham. Uit het Engelsch vertaald door p. van os. Twee deelen in gr. 8vo. met vignet f 6-90. Een der beste romans die in 1848 in het Nederduitsch zijn vertaald.

(⋆) Wij bedoelen het zoo keurige werk: ‘Bijbelsche Landschappen, naar afbeeldingen, op de plaats zelve vervaardigd, met bijgevoegde Tafereelen door abm. des amorie van der hoeven. Te Amsterdam, bij g.j.a. beijerinck. 1838. II Deelen, in 4to.

(⋆) Plato ziet den besten Staatsvorm in eene regering der besten, der regtvaardigsten; maar het zoude, volgens hem, ‘geen noemenswaardig onderscheid in de inrigting van den Staat maken, of hij door meerderen of door éénen geregeerd wierd.’ Boek IV, Hoofdst. XVIII, bl. 155. De beste bestuurders zijn, volgens plato, ‘die het wijste zijn in die dingen, waardoor een Staat het beste bestuurd wordt, en die tevens andere eer en een beter leven dan het staatkundige hebben.’ O! wierd dit overal en altijd ad notam genomen!

(⋆) Het is geen gebruik eene ongeteekende Antikritiek te plaatsen; maar deze is ons door den uitgever van het werkje toegezonden, met verzekering, dat zij van den Schrijver komt. Wij twijfelen er niet aan, en deelen er de kern uit mede; om des slots wille: het geheel was te breed, en ook al weder te hard tegen derden, die noch met het werk, noch met de recensie iets te maken hebben. Wij zullen het zien met genoegen als ook ondere bevoegde mannen des Schrijvers plan ter toetse brengen; dit is geheel onafhankelijk van de in dit Tijdschrift gedrukte, onderteekende beoordeeling; aan welke wij ons zegel hechten. De onbekende Schrijver van het werkje is zeer achteloos in stijl. Wij gelooven gaarne, dat hij 't zoo kwaad niet meent, als hij ‘laf, laauw en karakterloos’ noemt al wie zijn (!!) werkje vergeten; maar het staat er, niet vriendelijk, en de beoordeelaar had gelijk. Ook het oordeel over anderen, in deze Antikritiek geveld, wil ons niet bevallen: wij vinden 't eenigzins pretentieus en liefdeloos. Op de vraag aan het slot gedaan, zóó als zij dáár is voorgedragen, zouden we neen antwoorden.

De Red.

(⋆) Prof. g.j. mulder, wetenschap en volksgeluk, bl. 7.

(⋆) Deze plaats staaft het door ons gezegde. Apollo doet eene overstrooming door rivieren ontstaan; zeus laat het regenen; poseidon schudt de grondslagen van de vestingwerken der Achaeërs met zijnen drietand.

(⋆) De Buitenman; jaarprijs slechts f 1-80.

(⋆) Onder anderen van monika, de moeder van augustinus, wier voortreffelijke opleiding van haren zoon, welke zich deze zoo uitstekend ten nutte maakte, vóór korten tijd geschetst werd in een uit het Hoogduitsch in onze taal overgebragt werkje van fr. braune, dat wij eerlang hopen aan te kondigen.

(⋆) Niet alleen het verschijnen van een vierden druk bewijst de groote belangstelling, door het voortreffelijk werk van den Amsterdamschen Kerkleeraar en Dichter opgewekt; ook de moeite en zorg, die de hooggeachte aanteekenaar dezer wenken en uitbreidingen zich gegeven heeft, zijn er blijken van. Het is jammer, dat de vier drukken niet volkomen aan elkander gelijk zijn. De bladzijden hier genoemd zijn van den vierden druk; maar wij vertrouwen, dat de bezitters der drie eerste uitgaven gaarne zich eenige moeite zullen getroosten, om in hunne editiën de plaatsen te vinden, waar deze aanteekeningen op slaan.

Red.

(⋆) Hiermede wil ik niet zeggen, dat ik de kritiek veracht; maar alleen, dat ik ze niet als het hoogste beschouw, en dat zij het ligtst onze wetenschap in de oogen der mannen van andere vakken bespottelijk maakt.

(⋆) Men komt somtijds in verzoeking, om aan een verregaanden coteriegeest of kameraadschap tusschen sommige auteurs en hunne kunstregters te denken, als men beoordeelingen leest, waarin de wonderlijkste en tegen alle gezond verstand en goeden smaak aandruischende voortbrengselen, bepaaldelijk in het vak der poëzij, aangeprezen en toegejuicht worden. Zoo lezen wij in een ander, dan het bovengedacht Tijdschrift, drie achtereenvolgende recensies van onderscheiden Jaarboekjes, waarin de eene beoordeelaar den Heer alberdingk thijm in éénen adem naast ten kate noemt; - waarin de andere het veel besproken stukje: De poëzij en het lammetjen als een nieuw bewijs van de taalbeheersching des dichters opgeeft, ofschoon in zijn argeloozen eenvoud bekennende, dat hij het stuk niet heeft begrepen; - en waarin eindelijk de derde met lof van den gekunstelden, bearbeiden en aandacht vorderenden stijl des zelfden auteurs spreekt; een stijl, zegt hij, dien velen afkeuren, omdat zij hem niet verstaan; (reden genoeg, inderdaad!) terwijl hij al verder met leedwezen en beklag opmerkt, dat onze poëzij nog slechts schoorvoetend den weg der moeijelijker, maar rijker vormen van het jonge Holland wil volgen, en dat de groote massa nog meer aan feith hangt, om zijne klassieke constructiën en hare gemakkelijkheid! Waarlijk men zou zoo veel opeengestapelden onzin, en onkunde tevens, bezwaarlijk van een vreemdeling, die zich aanmatigde onze letterkunde te beoordeelen, durven verwachten! Vormen, die moeijelijk zijn, doch boven constructiën staan, die gemakkelijk zijn! 't Is om uit te schateren! Maar bovendien, mijn goede mijnheer! feith behoort in geenen deele tot de gemakkelijkste,
dat wil zeggen, tot de duidelijkste, helderste, en altijd verstaanbare dichters: het ontbrak hem daartoe aan de taalbeheersching, die uw confrère in de poëzij en het lammetjen opgemerkt heeft. Onze grootste en beroemdste dichters zijn tevens de gemakkelijkste, de duidelijkste, de verstaanbaarste. Nooit bedriegt men zich in de opvatting, als men vondel of bilderdijk leest.

m.

(⋆) Verg. da costa. Voorlezingen over de verscheidenheid en de overeenstemming der vier Evangeliën. D. II. bl. 354.

(⋆) In het bovengemelde werk van den Heer da costa vindt men die volgorde bl. 329, v., en bl. 358, v., met veel scherpzinnigheid aangewezen; doch de Heer van der schaaff schijnt dat werk niet te hebben gekend.

(⋆) Dus juist zulke letters als op juist zulk papier door juist zulke handen gebruikt zijn, om dit boek van T. te drukken! Ref.

(⋆) Niet alleen het verschijnen van een vierden druk bewijst de groote belangstelling, door het voortreffelijk werk van den Amsterdamschen Kerkleeraar en Dichter opgewekt; ook de moeite en zorg, die de hooggeachte aanteekenaar dezer wenken en uitbreidingen ziel gegeven heeft, zijn er blijken van. Het is jammer, dat de vier drukken niet volkomen aan elkander gelijk zijn. De bladzijden hier genoemd zijn van den vierden druk; maar wij vertrouwen, dat de bezitters der drie eerste uitgaven gaarne zich eenige moeite zullen getroosten, om in hunne editiën de plaatsen te vinden, waar deze aanteekeningen op slaan.

Red.

(⋆) Hospianus, Hist. Sacr. Ps. 2. p. 34.

(⋆) Freheri, Theatrum vir. clar. p. 104.

(†) Hottinger, S. 359.

(§) Nüscheler, bl. 41. Hottinger, S. 379.

(⋆⋆) N.C. Maandschrift voor den beschaafden stand, D. X, No. VIII, bl. 468 en volgg.

(⋆) Hottinger, S. 351. Nüscheler, bl. 43.

(†) Hottinger, Hist. Eccl. Sec. XVI. P. II. p. 235-238.

(§) De brief van Paus adriaan vindt men bij melch. adam in vita zwingli, hottingerus, 1. c- P. II. p. 234, vóór de brieven van zwinglius en oecolampadius. Outhof, Leven van zwingli, p. 256.

(⋆) Zonder aan de waarde dezer aankondiging iets te veranderen, kunnen wij zeggen in dit gevoelen niet te deelen. Het waaròm is aan de voorgedragen inzigten ten eenenmale vreemd. - Omtrent geteekende stukken herinneren wij den lezer het slot der noot in No. VIII van 1849; Mengelwerk, bladz. 329.



De Red.

(⋆) Kraal noemt men een gehucht of dorp van Hottentotten of Kaffers; elke woning is van matwerk, in den vorm van een bijenkorf.

(⋆) Christelijke kerk en wereld staat er, zonder herhaling van: der. Dit is evenwel verkeerd, daar volgens den aard onzer taal bij zulke uitdrukking het predikaat: Christelijke ook op wereld betrekking heeft, hetgeen de bedoeling van den Schrijver niet is.

(⋆) Ik noem deze bepaaldelijk, want indien het waar is, dat het Christelijke element daarin gelegen is, dat christus erkend wordt als het éénig Hoofd der gemeente, en het Christelijk karakter zich openbaart in den geest der liefde, dan is de onmogelijkheid uitgesproken van ineensmelting met allen, die beide beginselen verloochenen. Ik spreek van kerkgenootschappen, niet van individuëele leden.

(⋆) Met de afgifte van afzonderlijke titels voor elken geheelen jaargang zou, daar de paginatuur doorloopt, zeker dienst gedaan worden aan allen, die ze tot boekdeelen wenschen bijeen te voegen.

(⋆) De oorsprong, geschiedenis en aard van het regt van verkiezing van Predikanten, dat door de Floreenpligtigen in Friesland wordt uitgeoefend, eene bijdrage tot de Kerkelijke geschiedenis in Friesland, door j.h. reddingius, gz., Theol. Doct. en Predikant te Franeker. Te Sneek, bij van druten en bleeker. 1849. In gr. 8vo. 53 bl. f :-50, met hoogen lof door ons aangekondigd in No. XV van den vorigen jaargang.

(⋆) Ref. meent hier den geleerden Schrijver te moeten antwoorden op de beleefde bijvoeging m.a. in het exemplaar der Redact. toegezonden. De Heer buma toch had verkeerdelijk opgevat hetgeen wij schreven in No. XV der Vaderl. Letteroefeningen a.p. Boekbeschouwing, bladz. 659: ‘wij gelooven veeleer, dat, na verloop van eenige jaren, alle foedale regten en privilegiën der Floreenpligtigen reeds tot de geschiedenis zullen behooren,’ wij meenden dat het, zoowel uit het verband, waarin die woorden in dat ons verslag voorkomen, als uit den aard der zaak, genoegzaam bleek, dat wij spraken van foedale regten in het algemeen en van privilegiën der Floreenpligtigen in het bijzonder.

(*) De Wekker, 1848. No. 37.

(*) De bevrediging van het eerste gaf der Hervorming eene bepaalde rigting; de verheldering van het laatste is de voortgaande ontwikkeling van het Protestantisme.

(*) Waarschijnlijk om zijne bewering te staven van het nuttelooze, dat in 't aanleeren van vreemde talen gelegen is, plaatst de Schrijver twee Fransche en een Engelsche mottoos aan 't hoofd zijner rede. - In verband met de rede bevatten ook die nog al vreemde leeringen, als: ‘All I here propose is to unfold principles and views, which may form the groundwork - - of a sound system of secular education.’ en daartoe behoort dan, naar den Heer munnich, dat wij, volgens 't boek der Staatshuishoudkunde, niet langer, in kinderlijke eenvoudigheid en zorgeloosheid, enze levensënergie moeten verspillen aan de tooverlantaarnvertooningen van machineriën, handelsvloten en koloniale verrekijkers! - Wat zouden de Britten in hun vuistje lagchen als wij, Nederlanders, ‘die ontastbare schimmen’ aan hen alleen overlieten!!

(†) Nassau, 't Lager onderw. Afd. II. bl. 132.

(*) Er is zin noch slot aan; doch 't is evenwel niet onaardig dat ze ergens bewaard blijven, daar 't te voorzien is, dat deze laatste sporen van de St. maabtens-pret niet lang meer zullen bestaan. Om de verzameling der kinderdeunen, in de verhandeling geleverd, aan te vullen, laten we ook hier de woorden volgen van 't Amsterdamsche. maartens-lied. De jongens schellen aan en zingen:

Martijn! 
sTurf in de murf, (kurf?) in den maneschijn! 
Gooi in den most, 
Gooi in den wijn; 
Hier komt Sinterde martijn! 
 
Martijn had een paardje, dat wou niet rijën; 
Martijn had een schaartje, dat wou niet snijën; 
Martijn had een touwetje, dat wou niet knoopen - 
Geef een turfje of een houdje, en laat me daarmeê loopen! 
 
Maarten! Maarten! 
De koeijen dragen staarten; 
De ossen dragen horens; 
De kerken dragen torens; 
De jongens dragen zokken; 
De meisjes dragen rokken; 
De mannen dragen broeken; 
En al de oude wijven dragen versleten schorteldoeken. 


Wordt hun een turf of stuk hout gegeven dan zingen ze tot slot:

Hier woont een rijk man, 
Die veel geven kan; 
Veel kan hij geven; 
Zalig zal hij leven; 
Zalig zal hij sterven; 
Den hemel zal hij erven; 
God zal hem loonen 
Met honderdduizend kroonen, 
Met honderdduizend rokjes 'an. 
Hier woont een man, die geven kan! 




Krijgen zij niets, dan volgen, integendeel, de verwensching en afkeuring:

Bosje met zwavel, zakje met-kruid! 
Hier hangt de gierige duvel uit! 


(*) κηνος zegt de Schrijver, maar bedoelt waarschijnlijk κενός.

(*) Vergelijk ook 2, Verrolg, bl. 166, 167.

(⋆) Toen dit beeld geheel voor den dag was gekomen, ried een oud Arabier aan het terstond weêr onder den grond te stoppen, want dat het zeker een van die afgoden was, welke door noach vervloekt waren. (Zie Koran lxxi:22-24.) Bij eene andere gelegenheid zeide een Arabier tot layard: ‘God is groot, en mohammed is Gods Profeet; dit staat vast. Maar zeg mij, Bei! hoe het toch mogelijk is, dat mijn grootvader hier zijn geheele leven heeft rondgezworven, en mijn vader, en ik, zonder ooit sporen van gebouwen te ontdekken; en zie! gij komt uit het verre land van de Franken, trekt met uw wandelstok een streep en zegt: “Graaft; daar is een poort.” En de werklieden graven, en er is een poort. “Graaft; daar is een gang.” En er is een gang. Bij God! hoe weet gij dat? Hebt gij dat door tooverkunst ontdekt? of hebben uwe profeten u dat verkondigd? of hebt gij dat in oude boeken gelezen?’

Over het geheel stelden de Arabieren veel belang in die opgravingen, maar waren juist daardoor soms geweldig lastig. Ook de Pacha van Mosul zond, toen hij gehoord had, dat nimrod was gevonden, een boodschap: dat hij wel niet regt wist, of nimrod een profeet of een ongeloovige geweest was, maar dat men in allen gevalle zulk een belangrijk persoon met eerbied behoorde te behandelen.

(⋆) Deze twee Alexandrijnen in die reeks van pentameters zijn geheel misplaatst. Von eichstorff heeft die waarschijnlijk niet naar zijn zin kunnen krijgen, en de verbetering er van uitgesteld tot een gelukkiger moment. Het geheele gedicht door vindt men nog zulke onafgedane verzen, die bij den druk zeer ligt hadden kunnen verbeterd worden. Men kan hier lezen:

'k Weet niet, wanneer zij aanving; kan zelfs niet 
Bevatten, dat zij eenmaal niet bestond. 


(†) Waarom hier niet gezet:

Sluit uwe oogen: zij is rijzig, en haar boezem heft zich hoog. 


(1) Gedachten over armverzorging, door Mr. p.w. alstorphius grevelink, Regter in de Arr. Regtbank te Assen. Assen, bij j.o. van houten. 1850.

(2) In de Gids. October 1850.

(3) Onder anderen, de Heeren tydeman en heemskerk, in de Denkbeelden. (Zie de aankondiging in ons No. XII voor October van dezen Jaargang.)

(⋆) Wij willen hier, eens voor altijd, gezegd hebben, dat wij in deze schets van verre volgen het hoogstbelangrijke ‘krijgsen geschiedkundig overzigt van den Punjaub, de natie der Seiks en het rijk van Lahore, van wijlen p.a. de boer, uitgegeven door zijn verdienstelijken vader den Kolonel der artillerie d. de boer. Onze hooge ingenomenheid met dit werk kan blijken uit het verslag daarvan gegeven in den Konst- en Letterbode van 1849, D. II, bl. 168. ‘De Laatste oorlog in den Punjaub’ moet als een vervolg op dat werk worden aangemerkt.

(⋆) Berigten van dien tijd zwijgen van de onttrooning, plaatsen het overlijden een paar dagen vroeger, en brengen den geweldigen dood van nonhal singh, in verband met de uitvaart zijns vaders.

(⋆) Men. moet niet uit het oog verliezen, dat het getal der buiten gevecht gestelde Europesche officieren steeds bekend moet worden. Ten aanzien van het verlies aan manschappen valt het niet moeijelijk, een lager cijfer op te geven.

(⋆) Weinig maanden later, in het midden van Augustus, zijn de ongelukkige inwoners ook door eene zware overstrooming der rivier deerlijk geteisterd.

(⋆) Sommigen stellen het cijfer van de magt der Seiks veel hooger; doch, zoo wij meenen, ten onregte.

(⋆) De kanselier schreef aan den distrikt-regter te Gastern: ‘De emigratiebepaling moet ten volle gehandhaafd worden, wat het ook kosten moge. Geen genade worde betoond, geen beroep toegelaten. Er is niets te hopen van andere maatregelen; naar de letter moet het worden uitgevoerd, en leven, bloed noch geld moet worden gespaard,’ enz.

(⋆) J.j. bellermans Bibl. Archäol. Erfurt. 1812. S. 40.

(⋆) Biblische Legenden der Muselmänner, von Dr. g. weil. Frankf. a/M. 1845.

(⋆) Hiermede worden groenten en andere voortbrengselen der aarde bedoeld. Ook de Aegyptenaren vereerden prei, look enz. (juven. Sat. XV, 9.)

(⋆) Sanchoniathonis Berytii, quae feruntur, fragmenta, ed. j.c. orellius. 1826. In het jaar 1837 gaf een zekere fr. wagenfeld: Sanchuniathonis historiarum Phoeniciae libri novem, graece versi a philone byblio, Bremen, bij carl schönemann, met eene Latijnsche vertaling uit, onder voorwendsel van een oud manuscript gevonden te hebben, dat de volledige Grieksche vertaling van sanchoniathon bevatte. Om de onwaarheid van dit verzinsel aan te toonen, kwam hiervan in hetzelfde jaar eene Duitsche vertaling in het licht: sanchuniathons Phönizische Geschichte. Lübeck 1837.

(⋆) Berosi Chaldaeorum historiae quae supersunt auct. j.d.g. richter. Lipsiae 1825. Religion der Babylonier von d. fr. münter. Kopenhagen 1827.

(⋆) De woorden, die in het Sanskrit mensch beteekenen, zijn: viç, Panḱaǵanja, Ǵana. Het woord viç beteekent wonen en is verwant met οἶκος en vicus, en het wordt gebezigd van Indiërs, die vaste woonplaatsen hebben in tegenoverstelling met de rondzwervende volkstammen der
Ariërs. Panḱaǵani beteekent eene zamenkomst van vijf menschen; Panḱaǵanîna een opperhoofd van vijf menschen. Deze woorden schijnen dus betrekking te hebben op de oude leefwijze der Indiërs, die ten getale van vijf familiën zamenwoonden en dan een viç vormden. Het woord Ǵana komt van den stam Ǵan, voortbrengen, en is verwant met gigno (gen) en γίγνομαι. (γεν) Men zie lassen, Alterthumskunde. Erst. Bd. S. 795.

(⋆) Die heilige Sage und das gesammte Religionssystem der alten Baktrer, Meder und Perser oder des Zendvolks; von j.g. rhode. Frankf. a/M. 1820. Zend-avesta van j.f. kleuker. Riga. 1786.

(⋆) In de Noordsche leer zijn drie soorten van wezens zeer belangrijk; de loten, Wanen en Asen, van welke de dwergen, Alfen of Elfen, en menschen afstammen.

(†) De aarde is bij hare grenzen rond als een ring: buiten dezen kring ligt de diepe zee, wier strand de zonen van bör aan het reuzengeslacht tot woonplaats afstonden, en binnen dezen bouwden zij op de aarde eene burgt, die het geheele land bevatte en die zij Midgart noemen. Zij was tegen den oorlog met de reuzen uit de wenkbraauwen van Ymir opgerigt en uit zijne hersenen, die zij in de lucht wierpen, ontstonden de wolken.

(⋆) In het begin van den tijd was Gap-ginunga (afgrond of beker van bedrog) in welken de rivieren Elivagar (druipende wateren) uitstroomden: hoe verder zij zich van hunnen oorsprong verwijderden, des te sterker werd het gif daarin, en zoo was ijs en rijp in Ginunga-gap. Zijn noordelijkst gedeelte heet Niflheimr, vol duisternis en ijs, en daarin was de bron Hvergelmir, uit welken twaalf rivieren stroomden.

(†) Mimir (gemoed), wiens hoofd wijsheid verkondigt, wordt in den oorlog met de Wanen gedood.

(§) De brug, die naar de onderwereld leidt, heet Giallarbrug, de wachter, die deze brug bewaakt, heeft den Giallarhoorn.

(⋆) Mijn neef Zacharias, Verhaal; bij c. van der post, te Utrecht.

(⋆) Fransche sloten, die ook hier te lande wel eens in voorname woningen gevonden worden, hebben een sleutelgat, dat doorloopt.

(⋆) Voorgelezen in het Physisch Genootschap te Zutphen.

(⋆) Naar het Fransch van amedee de bast. Dit niet onaardig geval is tweemaal voor het tooneel bewerkt; eens door scribe en eens door desaugiers.

(⋆) Voorgelezen in de Maatschappij Diligentia, te 's Gravenhage, den 22 Maart 1850.

(⋆) Geboren 1779; gestorven 30 Junij 1839.

(⋆) Paulus diaconus, die de geschiedenis der Longobarden beschreef, heeft dezen beker gezien.

(⋆) De Biographie des Contemporains, sprekende van de diensten van den Heer de chabrol de volvic - om zijne verknochtheid aan bonaparte, na den 18 Brumaire, met de gewigtige Prefectuur van Montenotte begunstigd - zegt van hem: Hij was met der daad een der over den Paus, in zijne gevangenschap te Savona, gestelde opzigters. Zijne behendigheid in de uitoefening van dit moeijelijke opzigt, verwierf hem zoo wel des Pansen welwillendheid als de weldaden des Keizers.

(⋆) Dat wil zeggen: maak mijn huis tot het uwe; doe als waart gij te huis; hetgeen dikwijls door de gasten met groote vrijmoedigheid gedaan wordt.

(1) Kok, Vad. Woordenb., D. XXI, bl. 57, noemt hem verkeerd jacob.

(2) Hij stierf 14 van Lentemaand 1605. Zijn vrouw overleed in 1622.

(3) Houbraken, Schouwb. der Schilders, D. I, bl. 158 en volgg. J.c. weijerman, Levens. der Schilders, D. I, bl. 386 en volgg. Kok, t.a.p. bl. 55, 56.

(4) Inleyd. tot de Schilderk., bl. 70.

(5) Bij de familie van hoogstaten te 's Hage berust het door hem geschilderde portret van zijn grootvader françois. B.v. Inleyd. der Schilderk., bl. 52.

(6) J. van hoogstraten, Mengeldichten, D. II, bl. 81.

(7) M.s. Acta der Doopsgezind. te Dordrecht.

(8) Samuël noemt hem ‘zijn godvruchtigen vader theodoor.’ t.a.p. bl. 52.

(9) Of: de koning, geb. 1598, gest. 1645.

(10) Behalve deze zonen had hij vier dochters. Susanna, gest. 1723, huwde boudewijn tayaard; dina; cornelia huwde a. de vos, te Dort.; wilhelmina ongehuwd overleden. M.s. Généal.

(11) Verg. houbraken, D. II, bl. 155 en volgg. J.c. weijerman, D. II, bl. 230 en volgg. Immerzeel, Levens. der Schilders, o.h.w.

(12) Zie de voorrede van Dieryk en Dorothé, Dordr. 1833, door Mr. p.s. schull uitgegeven, bl. 1. Al die over s. v. h. schreven, stellen zijn geboortedag in 1627.

(13) Voorrede, bl. 1. Verg. met houbraken en weijerman.

(14) M.s. Acta der Doopsgez.

(15) C. van overstege zond hem, o.a., deze regels:

	Aan den Hoog geleerden Poëet en Schilder s.v.h., op syn vertrek naar Italien.
‘En kan dé Maagd, der steden koningin, 
Uw voorgenomen reis, myn vriend, niet stuiten? 
Geen luit, geen toon, en koomt zó schoon té fluiten, 
Dat sy verset uw vast besluit en zin? 
Ik zou, vergeefs, dan op myn snaren toet'len, 
Om zó 't belet van u vertrek té zyn; 
Dogh, is in wanhoop hóóp u nog té troet'len? 
't Moest zyn een Maagd, een tweede Roselyn.’ 


Wereld. en geest. Poëzy, bl. 19.

(16) Inleyding der Schilderk., bl. 201.

(17) Inleyding, bl. 356. Balen, Beschrijv. v. Dordr., bl. 1355.

(18) Zie over hem houbraken, D. II, bl. 168. J.c. weijerman, D. II, bl. 236 en volgg. S.v.h., Inleiding,
bl. 113. Zijn portret vindt men bij houbraken, naar j. wandelaar, door a. v. ruyssen, Zw. kunst, met een achtregelig vers van g. kempher.

(19) De titel is: Inleiding tot de Hooge Schoole der Schilderkonst: Anders de Zichtbaere Werelt, verdeelt in negen leerwinkels, yder bestiert door eene der zanggodinnen. - Rotterd., by fbansois van hoogstraten, 1678, in 4o., met portr. en plat., voorafgegaan door gedichten van p. v. bracht, frans van hoogstraten, c. van someren, j. van someren, jacob van someren, j. oudaan, m. balen, d. van hoogstraten, opgedragen aan de regering te Dordrecht. Proza en poëzij wisselen zich in dit werk af. Witsen geysbeek schreef zeer onnaauwkeurig: ‘Zeer geacht is ook nog in onzen tijd zijne Inleiding. - Zijn dichtwerk: De zigtbare wereld, waaruit houbraken een uittreksel levert, is ons niet onder het oog gekomen.’ Z. B.A.C. Woordenb. v.h.w.

(20) Hoogstraten maakt gewag van zijne reis in Inleid., bl. 169.

(21) Balen, Bijv. op de Beschrijv. v. Dordr.

(22) B.v.c.v. overstege, t.a.p., bl. 70, 135.

(23) M.s. Acta.

(24) B.v. door herman dullaert en abraham van gboeningen. Z. houbraken, D. II, bl. 156.

(25) Inleid., bl. 188.

(26) Bl. 266.

(27) Kerk. Dordr., D. II, bl. 197.

(28) Balen, bl. 1162. Houbraken, D. II, bl. 162.

(29) Die post was erfelijk. Volgens een m.s. aanteek. had dirk de Brabandsche muntersplaats te Dordrecht, in de munt van Holland. Daarna bekleedde haar zijn zoon samuël, vervolgens diens broeder frans, van wien ze, om deszelfs verhuizing, namaals is overgegaan aan den Burgemeester repelaer en dus uit het geslacht geraakt, daar ze anders op zijn zoon david, onzen dichter, moest gevallen zijn, als oudste zoon.

(30) Er waren twee provoosten. Zijn ambtgenoot was laurens van duynen. Adriaan van blijenberg, heer van Naaldwijk, was toen waardijn, adriaan braats en Dr. johan de jong waren gezworenen. Hoogstraten was ook boekhouder der munterskapel in de Groote Kerk. Zie balen, bl. 101. - Als deken der broederschap van de Romeinen (zie hier voren)
had hij mede 't opzigt over de St. Pieters- en Paulus-kapel aldaar. Balen, bl. 103.

(31) Bl. 535, 1079.

(32) Hoogeschool der S., bl. 11.

(33) Houbraken, D. II, bl. 157.

(34) T.a.p., bl. 158.

(35) Descamps, Vie des peintres Flamands et Hollandais, réunie à celle des peintres Italiens et Français, par d'argenville, T. II, p. 141. (Marseille 1842.)

(36) Balen, bl. 690. Houbraken, t.a.p. Immerzeel, Levens. der Schilders, o.h.w. C. h. balkema, Biogr. des peintres Flamands et Hollandais (Gand 1844) p. 144.

(37) Tres. rek. 1677, 1678.

(38) Jaarboekje van Dordrecht 1841. Mengelw., bl. 4.

(39) Descamps, l.c.

(40) De platen van dit werk zijn niet door houbraken, maar door een ander leerling van h. geëtst, nadat gene de prent op pag. 209 ter proef gemaakt had. H. schreef ook de Onzigtbare wereld. Houbraken was van plan dezelve in het licht te geven, doch hij is, voor zoo ver mij bekend is, niet verschenen. Zie t.a.p. bl. 161, 162.

(41) T.a.p., bl. 162.

(42) Houbraken, t.a.p., bl. 163. Schull, Inleid. voor hoogstaten's Dieryk en Dorothé, bl. 5. Hij koos daartoe de bekwaamste leerlingen uit, en gaf ieder een rol uit zijne tooneelstukken of die van anderen te spelen, waarbij dan hunne ouders en andere goede bekenden als aanschouwers tegenwoordig waren. Die tooneeloefeningen hadden plaats op de ruime zolderingen zijner woning, 't voorste huis, dat sedert aan de brouwerij de Oranje-boom getrokken is.

(43) Schull, t.a.p. Houbraken, t.a.p. Zigtb. wereld, bl. 260.

(44) Houbraken, bl. 156. Voorrede van roselyn (1650).

(45) Tilburgsche avondstonden.

(46) Van someren bezong dit werk in zijn Uitspanning der Vernuften, bl. 233.

(47) In de Vaderl. Letteroef. v. 1849 komt mijne Verhandeling over dezen dichter voor.

(48) T.a.p., bl. 121, 122.

(49) De Heer bodel nijenhuis bezit een proefdruk van het portret bij balen, met een geschreven vers van c. van nispen, in plaats van dat van oudaan. Zijn portret vindt men ook bij houbraken, j. campo weijerman en deschamps.

(50) Gedichten, D. I, bl. 349.

(51) J.v. h., Mengelpoëzy, D. II, bl. 91.

(52) Uit: Bemerckingen op eenige punten van het lyden onzes Zaligmakers.

(53) Men vindt dit gedicht in de Herstelde Zeegtriomph van karel de tweede, door verscheyde voornaemste Poëten van Hollandt. Dordrecht voor abraham andriesz. 1660. 12o.

(54) Het Eyland Eutopia - by t' zamensprake beschreven door th. morus. 2e dr. Amst. 1700.

(55) Lof der zotheid beschreven door erasmus van Rotterdam, m. pl. Amst. 1738.

(56) Den Verrezen Hondschen Diogenes, eerstmael - in 't Latyn gestelt deur j.a. komenius, en nu - nieuwelyks in Nederd. vertaelt. Rott. 1660. kl. 8o. - J. a. comenius, Verrezen Hondschen Diogenes of Beknopte Verhand. van wysheid; u.h. Lat. vert. Ald. 1672. kl. 8o. Ald. 1719. kl. 8o.

(57) Van de standvastigheid. Rott. 1674. 12o.

(58) Z. de Praefatio van petrus vlamingius vóór de Poëmata d. hoogstratani edit. ult. Amst. 1728.

(59) Rott. 1683. 12o. Dordr. 1696. 12o. Reeds vroeger had s. vomelius, Fran. 1613, een vertaling gegeven. Zij zijn vergeten, sedert wij die van j. ten
brink (over de samenzw. van catilina) bezitten. Vomerius heeft alleen: sallustius, van den Jugurth. oorloge overgezet.

(60) De Historien uit Trogo's Pompejus enz. Dordr. 1682. 24o. Dordr. 1696. 24o. De Maats. der Ned. Letterk. te Leiden bezit deze overzetting, gelijk ook die van florens van wel, en h. v. d. burg.

(61) Dordr. 1660, 1680. 12o. Het werkje van boëthius: de Consol. philosophiae, is meermalen overgezet, als: door jacob vilt, (Vertroesting der wysgeerte, geschreven door a. drubbel; voleindigt 14 Juny 1470. fol. Z. Catal. huydec. bl. 119. Huydecoper, Pr. D. I, bl. 23); eene andere overzetting verscheen te Ghend bij arend de keysere, 3 Mey 1485. fol.; die van b.v. coornhert, Leiden 1585, 1598, Amst. 1616. 12o., die van gargon, Amst. en Gouda 1703. 8o. 1722. 4o.

(62) Het leven en bedryf van barlaäm den heremyt en josaphat, Koning van Indiën, beschreven door den Hr. Oudvader j.d. Rott. 1672. 16o.

(63) Z. de Praefatio. 1.

(64) J.v. h., t.a.p., D. II, bl. 81. D.v. h., Poëzy, bl. 149.

(65) T.a.p., D. III, bl. 197.

(66) Geb. 1628.

(⋆) Dit dier heeft somtijds een geweldigen afschuw ingeboezemd. Zoo is het bekend, dat Koning hendrik III van Frankrijk, die zoo veel van kleine honden hield, van kleur veranderde, ja soms in zwijm viel, als hij eene kat zag.

(⋆) De Heer thiebaut de berneaud zegt in zijne Historische lofrede op sonnini, dat hij hem den dood dier kat heeft hooren beklagen nog zes jaren nadat hij haar verloren had. Petrarca en jean jacques (rousseau) hadden hetzelfde zwak voor de katten als deze beroemde reiziger.

(⋆) Ook de Heer maujean, een apotheker te Parijs, heeft een eekhoren door eene kat doen zogen.

(⋆) Proefschrift over het leven en de werken van bernardin de saint-pierre, door den Heer aime martin.

(⋆) Voorgedragen in de Vergadering van het Zeeuwsch Genootschap der Wetenschappen, op den 6 Maart 1844.

(1) Verhoeve, bij mattheus, de rebus Amersfortiis, p. 40. Chronicon Amersfort. incerti auctoris bij mattheus, l.l., p. 157., en de noot, p. 191, aldaar, in voce Divae Virginis. v. heussen en v. rijn, Beschrijving van het Utrechtsch Bisdom, 2de D., bl. 42. (uitgave in 8vo.)

(2) Ten jare 1629. Zie nota 1.

(3) v. goor, Beschrijving van Breda, fol. 11. Bulkens, Trophées du Brabant, T. II, ch. 6. Van loon, Aloude Hollandsche Historie, D. II, bl. 229.

(4) Politz, Geschiedenis der wereld, IIIde D., bl. 25 en 26, 1ste druk.

(5) v. goor, Beschrijving van Breda, fol. 12. Bulkens, l.l.

(6) Mieris, Groot Charterboek, D. I, fol. 50, alwaar hij den giftbrief van 1 Junij 992 mededeelt. Uit de aanteekening, daaronder gesteld, zoude men moeten opmaken, dat niet zij, maar hare dochter eerste abdis van het klooster te Thorn is geweest. Doch men raadplege: van goor, l.l., fol. 12; van loon, l.l., D. II, fol. 135 en 229; bulkens, l.l., l. 2, ch. 6. Voorts alperti, Monachi Symphoniani metensis, de diversitate temporum, l.l., cap. 16, ad annum 1010 (apud eccardi corpus historicum medii aevi, Tomo I, fol. 102). Analista saxo, bij eccard, Tom. I, fol. 319. Zie ook dewez, Table alphabétique des pays, peuples ou lieux, connus sous les dénominations usitées dans la géographie tant de l'ancien que du moyen-âge, in voce Thorn.

(7) Alperti metensis, de diversitate temporum, l. l, cap. xi.

(8) Analista saxo, ab initio Regni francorum usque ad annum 1193 res gestas enarrans. (Eccardi, Corpus etc., Tom. I, fol. 358, ad annum 995.)

(9) Van loon, Aloude Historie, l.l., fol. 228.

(10) Van mieris; Beschrijving der Bisschoppelijke munten, p. 126, en van loon, Aloude Regeringswijze van Holland, Iste D., bl. 265 sqq., en dezelfde, Aloude Historie van Holland, IIde D., fol. 227. Omtrent de wereldlijke en geestelijke hoedanigheid, magt en gang der Bisschoppen, leze men: meerman, Historie van Graaf willem II, Roomsch Koning, D. I, bl. 267, § 42 in fine, en Deel IV, bl. 169, 162. Mieris, Charterboek, D. I, fol. 228 en 238 omtrent tiendheffing. - Omtrent de gehoudenheid, om deze als opperheeren te erkennen, meerman, l.l., D. I, bl. 254, § 34. Over het voeren van het zwaard, van meussen, Kerkel. Oudheden (in folio), T. XXIII, § 14. Over muntregt, van mieris, Charterboek, D. I, fol. 40.

(11) Van beussen, Batavia Sacra (folio uitgave, Iste D., fol. 164).

(12) Chronica de Trajecto et ejus Episcopatu, in voce ansfridus. Matthei, Analecta, Tomo V, pag. 323 et 324.

(13) Van mieris, Beschrijving der Bisschoppelijke munten en zegels, bl. 125.

(14) Beka, Chronicon Auctius. Matthei Analecta, Tomo III, p. 67 et nota. En alperti metensis, de diversitate temporum, cap. xiii tot xviii, Tomo I, fol. 99-103.

(15) Van loon, l.l., Tom. II, fol. 229 et 230. Alpertus metensis, cap. xii (ad annum 995) fol. 99, die in het volgende hoofdstuk van te dier gelegenheid gemaakte gedichten spreekt, en die zegt: ‘Cum vero Batruwinus sacerdos Trajectensis vita decederet, nunciusque in castra
venisset, Rex Ansfridum seorsum manu ducens sacerdotium illud ei offerre coepit; cumque ille reniteretur, jamque se senem in militaribus armis omni tempore vitae suae versatum, clericatus officia suscipere omnino absurdum videri contenderet, et rex vehementer instans ut ad suscipiendum compelleret; perspiciens quodregi resistere non posset, ut cum suis rem deliberaret, exposcit. Qua re impetrata et ab suis oratione accepta, quod rex imperarat, se facturum pollicetur. Atque accepto gladio, quo erat accinctus, super altare Sanctae Mariae posuit, dicens: Hactenus hoc honorem terreneum obtinui, et hostes pauperum, Christi et viduarum expuli, me deinceps huic dominae meae S. Mariae, qua virtute honorem et salutem obtineam, commendo. - Haec cum diceret, omnium obortis lacrimis, applausu omnium, qui aderant, dignis ejus meritis tribuitur infula pontificalis.

(16) Chronicon Amersfort. incerti auctoris (apud matth. de rebus Amersfortiis, pag. 157, en in nota pag. 188). Mattheus, de Nobilitate (pag. 580 (editio anni 1686)) libr. 2, cap. 37. Et fundationum Ecclesiarum, apud mattheum, pag. 192, fundatio xi (lib. 1, factio 1 et 4), en van heussen, l.l., Iste D., bl. 349.

(17) Mattheus, de Nobilitate, pag. 582 (lib. 2, cap. 37).

(18) Alpertus metensis, l.l., cap. xiv, fol. 100, en cap. xv, fol. 102. Chronica de Trajecto et ejus Episcopatu, apud mattheum, Anatecta, Tom. V, p. 324. Beka (Chronicon auctius johannis de) in voce ansfridus (apud mattheum, Analecta, Tom. III, pag. 67 et 68).

(19) Obiit v nonas Maji ciƆviii. (Zie beka, l.l.)

(20) Zie den brief in den Chronicon Amersf. incerti auctoris (mattheus, l.l., in notis pag. 189), Fundationum Ecclesiarum, fundatio xi (apud mattheum, p. 195), en van heussen, Beschr. van het Utrechtsch Bisdom, Iste D. bl. 349. Mattheus, de Nobilitate, lib. 2, cap. 37, pag. 581.

(⋆) Met eenige wijziging voorgelezen in het Departement Woudrichem, der Maatschappij: Tot Nut van 't Algemeen.

(⋆) Wij gaven, in No. XII van onzen Jaargang voor 1849, eene schets van de levens- en denkwijze der Leden van den jongeren tak der bourbons, in Engeland, en gelooven iets aangenaams te doen voor velen onzer lezers, door 't mededeelen van eene gelijke schets, ten aanzien der Leden ook van den ouderen tak van dat verspreide Koninklijke Huis. De laatste heeft men te danken aan den bekenden Schrijver charles didier, kort na de Februarij-omwenteling door de lamartine, met eene zending naar (zoo 't schijnt) Oostenrijksch-Polen afgevaardigd. Met de provisionele Regering eindigde, zegt hij, ook zijne staatkundige betrekking, en hij bezooht derhalve Frohsdorf als eenvoudig partikulier. Dat hij, even als de lamartine, aan den ouderen tak gehecht is, blijkt genoegzaam uit zijn verhaal. - Of er kans zij op 't spoedig herstel van den troon in Frankrijk, en voor een der Pretendenten, om dien weder te beklimmen, is Gode bekend; maar 't is inmiddels niet onbelangrijk eenigzins de personen te volgen, die, door hunne aanspraken, zich geroepen achten tot het vervullen der hoofdrollen in aanstaande gebeurtenissen.

De Red.

(⋆) Rome souterraine, en caroline en Sicile.

(⋆) Gelithographiëerde brieven, die dagelijks uitkomen.

(⋆) De Hertogin de berry bewoont Brunsie, een goed, haar in eigendom behoorende, niet verre van Gratz, nabij de Station van Spielfeld gelegen. Zij woont daar met haren gemaal den Graaf lucchesi-palli en de vier kinderen uit dien echt gesproten. Er was eenige verkoeling tusschen de twee familiën; doch zij is weder geweken. De Hertogin de berry is niet rijk, en de Hertog de bordeaux heeft, ten opzigte zijner familie van de linkerzijde, eene edele belangeloosheid aan den dag gelegd.

(⋆) Haar inkomen, naar men verzekert, is 400,000 francs; eer minder dan meer. Het inkomen des Hertogs de bordeaux is ongeveer 500,000 francs, met inbegrip der vruchten van 't huwelijksgoed zijner gemalinne, dat maar een millioen bedroeg. Meer dan één Souverem heeft hem geld aangeboden; maar hij heeft er steeds voor bedankt, om geene verpligting op zich te laden, die hem naderhand zou kunnen belemmeren. Naar men zegt heeft de Hertogin de bordeaux nog véél te wachten. Daar beide haar vader en moeder reeds overleden zijn, weet ik niet op welk uitzigt die verwachtingen rusten; of het moest zijn op hare ooms van vaders zijde: den Aartshertog maximiliaan josef, Grootmeester van de Teutonische Orde, en den Aartshertog ferdinand carel josef; beide ongehuwd.

(⋆) Kort na mijn bezoek, toen de Prins uit den Moniteur vernam, dat de Heer de falloux in het Ministerie trad, was hij zeer getroffen en zijne aandoening niet meester, als ware die gebeurtenis eene nederlaag. Maar hij herstelde zich weldra en zeide: - hij zal 't gedaan hebben, in 't geloof van goed te kunnen doen.

(⋆) Deze voorlezing is bestemd geweest en heeft ook gediend voor een gemengd publiek, waaronder ook vrouwen. De lezer verwachte dus hier geene streng wetenschappelijke beschouwing of kritische beoordeeling van het geschrift, en de vrije spreektoon vinde even goedgunstige verschooning bij het lezen, als die welwillend werd aangehoord.

(⋆) De geletterde lezer kan omtrent het een en ander meer vinden in de Inleidingen o.a. bij de wette, Einl. in's A.T., 5e Ausg. 1840. S. 422. ff., en de daar aangehaalde Schrijvers.

(⋆) Men vergelijke hier roorda, Comment. in Hist. Gent. Samarit., pag. 21 (1).

(⋆) Men moet zich echter die wegvoering niet zóó voorstellen, alsof het geheele volk daarin deelde. Het waren, naar het schijnt, alleen of inzonderheid, de rijken, aanzienlijken en voornamen in den lande; terwijl het eigenlijke volk, de landlieden en geringe burgers, achterbleven; bijkans op dezelfde wijs als later nebukadnezar omtrent het door hem veroverde rijk van Juda te werk ging.

(†) Wij vinden hier vele overeenkomst met de handelwijze van nebukadnezar omtrent de Joodsche ballingen; een bewijs van de onderscheiding, die ook de Israëliten bij hunne overwinnaars genoten, en van het vertrouwen, dat men stelde op hunne eerlijkheid en braafheid. Het was ook eene wijze staatkunde, die zoo doende de overwonnenen aan de belangen der Dynastie verbond, en hen, daar zij hun het vaderland, dat zij verloren hadden, allengs deed vergeten, van oproerige plannen weerhield.

(⋆) Wij volgen de vertaling van van der palm.

(⋆) Een proefje der kunst van duivels-banning; zoo als de toenmalige Joden ze uitoefenden. De geestelijkheid van onze negentiende eeuw bezigt daartoe andere middelen, dikwijls even belagchelijk - en ergerlijk om te hooren. Voor de kennis der Daemonologie, en van hunne denkbeelden omtrent exorcismus, uit den invloed van vreemde zeden op de denkwijs der Joden, zijn zoodanige bijdragen niet van belang ontbloot.

(⋆) Men zie de aanteekening van van der palm (H. VIII:3), die dit verklaart uit de geesten-sprookjes der Oosterlingen, waarin meermalen wordt gewag gemaakt van Daemons, die naar de woestijnen van Opper-Egypte verbannen, en daar voor jaren of eeuwen lang gekluisterd werden.

(⋆) Men zie de aanteekening van van der palm op Hoofdst. IX:6.

(1) Jacobi, Sämmtliche Werke, Halberstadt 1770-1774, 8o. Brief V.

(2) Verg. gervinus Neuere Geschichte der poëtischen Nation. Literat. Th. I. S. 260, 261.

(3) Schlichtegroll's Nekrolog auf das Jahr 1792. Bd. II. S. 41-51.

(4) Deze anecdote strekke tot bijdrage mijner geschiedenis van den tabak, de koffij en de thee, bij noordendorp te 's Hage, in het vorig jaar, uitgegeven. Daartoe behoort ook het allergeestigst stukje van tombrown, ‘a merry fellow,’ getiteld: Exhortatory letter to an old Lady that smoked Tabacco, bij cuambers Cyclopaed. of Engl. litter. T. II. p. 328. - Dat tabak dienstig is om honger te verdrijven, wordt ook bevestigd door een voorbeeld bij w. scott, Hist. d'Ecosse. T. 11. p. 328. - Sommige schrijven het Poëma de pulvere Tabaci, Hafniae 1664, 4o. (zie mijne Bijdrage, bl. 49), aan den meer bekenden vader karel van mander toe. Wat de koffij betreft: just möser geeft in zijne Patriotische Phantasien, Berlin 1804, (3de dr.) Th. 11 ‘ein sicheres Mittel das gar zu häufige Kaffee trinken abzuschaffen.’ Ten aanzien der thee nog dit: Allan ramsay gaf onder den titel van ‘The tea-table miscellany’ een verzameling van gezangen (ook de zijnen) uit, en nic. fr. joseph eloy, in 1750: Réflections sur l'usage du Thé (Mons. plon. pp. 56). Hij stelde zich voor: ‘d'y montrer l'abus que l'on fait de ce breuvage.’ Een anonym geneeshéer viel dit geschrift aan in een ‘ Apologie du
Thé,’ 1750, 12o. Hierop schreef eloy, ‘Réflections sur une brochure intitulée Apologie du Thé.’ Mons. plon., 1751, 12o. Zijn tegenstander liet hierop volgen: ‘Supplément à l'Apologie du Thé,’ waarmede deze vrij scherpe pennestrijd eindigde. Samuel pepys teekende in zijn Diarium op: ‘28 Juin 1667. Rentré chez moi et trouvé ma femme occupé à se faire du thé... C'est un boisson que m. pelling l'apothicaire dit très bonne pour les rhumes et les fluxions dont elle est affligée.’ Revue Brittan. Janv. 1850, p. 25. - Blijkens eene memorie van 1749, bij van heurn, Beschrijv. v. 's Hertogenbosch, D. IV, bl. 334, was het drinken van koffij en thee toen aldaar onder de vrouwen reeds zeer algemeen, en rekende men voor elken manschap van het garnizoen (het telde 6000 koppen) ⅛ ℔ en voor elken ingezeten 1/16 ℔ tabak daags. Men schatte het getal rookers in de stad op 3200.

(⋆) Waarschijnlijk bedoelt deze uitdrukking zijnen afkeer van een gedrag als dat van Lord howard, die, toen een minder gedeelte van den aanslag, wegens welken zij gevat waren, door aangifte van een der deelhebbers bekend was geworden, de overige hoofdäanleggers, zijne vrienden en medestanders, verried en tegen hen getuigde. Russel was, nevens hambden, misschien een der minst schuldigen, hebbende hij niets anders voorgeslagen en bedoeld, dan den Koning te noodzaken zijnen broeder, den Hertog van York, van de troonsopvolging uit te sluiten.

(⋆) Essex was, even als russel en john hamrden, een der zes edelen, aan welken het hoofdbeleid der zamenzwering vertrouwd was; de drie overigen waren mommouth, howard en algernon sidney. Deze laatste onderging dezelfde straf als russel. Essex werd op den dag van russels veroordeeling in zijne gevangenis in den Tower met doorsneden hals gevonden. Mommouth ontkwam den dood door de vlugt; howard, gelijk wij gezegd hebben, door verraad.

(67) Rabus getuigde: ‘dat hij met de alleropregtste boezemvriendschap en bijna met een meer dan broederlijken omgang met hem verkeerde.’ Rabus, Boekz. v. Europa, 1697, bl. 540. Hoogstr., Lijst der gebruik. zelfst. n.w. 2de dr. Aenspraek tot den Ned. Lezer. Hoogstr. wijdde hem eenige gezangen. Z. Poëm. (1728) p. 100, 139. Later verkoelde die vriendschap.

(68) Z. hoogstr. Kort berecht wegens het leven van dullaert, voor diens Gedichten. Amst. 1719. 4o.

(69) Hoe hoog hoogstr. oudaen bleef achten, blijkt uit zijn gedicht: Ter uitvaert van j. oudaen (Gedichten, 1697, bl. 140 en volgg.), en uit zijn Leven van oudaen, achter diens Gedichten.

(70) Bloedverwant van oudaen. Z. j. de haes, Gedichten, D. I, bl. 127, 169, 174, 307.

(71) Leven van antonides door d v. h. vóór diens Gedichten.

(72) Gedichten van a.v.d. goes, bl. 439. Boekz. v. Eur., t.a.p.

(73) Rymoeffeningen van d.v.h. en p.r. Amst. 1678.

(74) d.v.h., Gedicht., bl. 122.

(75) Gedicht., bl. 122, 123.

(76) Gedicht., bl. 130 en volgg. en voor de Gedichten van a.v.d. goes.

(77) Gedicht., bl. 126 en volgg.

(78) Poëm. p. 393.

(79) Gedicht., bl. 195. Verg. witsen geysbeek, B.A.C. Woordenboek, D. III, bl. 317.

(80) Gedicht. passim.

(81) Ant. v.d. goes, Gedicht., bl. 353.

(82) Jacob sasbout souburgh was in zijn tijd een zeer beroemd operateur en steensnijder. D. v.h. vervaardigde menig gedicht te zijner eere (Gedicht., bl. 61, 215, 282), gelijk ook zijn broeder jan. (Mengeld. D. III, bl. 179.) Zijn dochter huwde den kunstschilder arnold houbraken. (Van gool, Kunstschilders en schilderessen, D. I, bl. 133.) Jan de baen vervaardigde zijn portret.

(83) Geneeskundig verhaal van de sprouw (apthis), beschreven door vincent ketelaer, Geneesoefenaar en Rector te Zierikzee, nu vertaalt door d.v.h., Med. Dr. Dordr. by f.v.h. La rue, Gelett. Zeel., bl. 124. Vrolykhert, Vliss. Kerkh, bl. 333.

(84) Gedicht., bl. 199.

(85) Gedicht., bl. 244.

(86) Verzamelde natuurl. zeldzaamh. Gedicht., bl. 285.

(87) M.s. brief van h. aan hesselius.

(88) De Evangeliën verschenen Gouda 1685, 4o. in 1693, 1694 ald. de Brieven en de Openb. Verg. Gedicht., bl. 227 en volgg.

(89) In 1745 verscheen te Amsterd. bij p. schouten de 4de dr. in 8o.

(90) Tafereel van cebes, Dordr. 1683, Amst. 1697, 8o. Navolging van cebes, Tafereel in Geb., bl. 366 en volgg.

(91) Ezopische fabelen van fedrus, gewyden slaaf des Keizers augustus, in Nederduitsch dicht vertaelt en met Aenmerkingen verrykt door d.v.h. Amst. Franc. halma, 1703, 4o., m. pl., get. door j. gouree, gegr. door p. boutats, m. portr., opgedr. aan amalia, Princes van Nassau. Amst. 1704, m.
pl. en portr. 's Hage 1739, 8o. Amst. 1769, 8o., by van esveldt en holtrop, m. kunstpl. van fokke.

(92) Faernus Fabelen, Amst. 1718. ald. p. van thol, 1746, 8o.

(93) Vlaming schrijft in zijn biographie van h., vóór de uitgaaf zijner Poëmata, Amst. 1728, 8o., ‘innumerae versiones.’ Hiertoe behooren ook zijn vertalingen uit vroegere en latere Gr. en Lat. dichters, achter zijn Gedichten.

(94) Joh. hilarides, rector te Hinlopen, vervolgens conrector en boekverkooper te Dokkum, eindelijk rector te Bolsward, waar hij in 1726 stierf, vertaalde, gelijk h., de Fabulae phaedrus (phaedrus, Ezopische Vertellingen in Nederd. dicht enz., Franeker, by leonard strik, 1694, 8o. Dokkum, 1695, bij hilarides) en de Vitae illustr. imperat. c. nepotis. (c.n., Van het leeven der doorl. veld-overste, Leeuwarden 1686. Amst. 1726, 8o.) In de voorred. van phaedrus strijkt hij den nepos van fr. v.h. door.

(95) De grootvader van den meer bekenden Dortschen boekhandelaar en Lat. dichter p.v. braam. Zie: kist, Lofrede op p.v. braam, bl. 50. Kerk. Dordr., D. II, bl. 145.

(96) Ook de vriend van van braam, joan de haes (j. de haes, Gedicht., D. I, bl. 204) en van bracht, die hem zijn Zinnespel der herstelde vryheid opdroeg. Zie Kerk. Dordr., D. I, bl. 333.

(97) Hij vervaardigde o.a. zijn uitmuntende elegie op den dood van diderik hoeufft, Poëm., p. 366. Hij sprak bij die gelegenheid ook een lijkrede uit, die in het licht kwam Dordr. 1695.

(98) C. nepos cum notis d.h. per secundas curas auctioribus. Amst. 1706, 12o. Ultraj. 1780, ap. s. de wael, 8o.

(99) Phaedrus cum notis d.h., Dordr. 1678, Amst. 1699, 1706, 1718, 8o.

(100) Terentii Comoediae, Amst. 1699. Londini 1702, 8o. Cum locis terentii ipsius parallelis et indice
formularam s. phrasium uberrimo curâ d.h. Amst. 1718, 4o. en 8o.

(101) Amst., Dordr. 1704. Amst. 1709, 1729. Amst., 's Hage, Leyden 1756. Amst. 1771, met vermeerd. van h. verheyk, alle in 4o. De Maats. v.N.L. bezit 3 exemplaren van dit woordenb. met aanteek. van lelyveld, schultens en anderen. Z. Catal. D. I, bl. 92. Ypey, Gesch. der N. Tale, D. I, bl. 543.

(102) d'Orville's Poëmata, verschenen Amst. 1740, gr. 8o. Men ontmoet menig lied ter eere van h. in dezen bundel, b.v. p. 75, 80. Verzen van sibensma vindt men in Lib. Adopt., p. 185, 192, 198. Vlaming wijdde vele gedichten aan zijnen vriend h., en dat graefland een goed dichter was, getuigt d'orville, l.c. p. 33. Ook h. tokkelde menigmaal de snaren tot lof zijner jeugdige vrienden. Z. Poëm., p. 116, (waar ook een gedicht van vlaming) 188, 196, 219, 241, 255, 277. d'Orvilla, l.c. p. 204.

(103) Beginselen of Kort begrip der Rederijkkunst, Amst. 1725, na zijn dood door vlaming in het licht gegeven; ‘een werkje, dat verdient aan jonge dichters te worden aanbevolen.’ j. lublink de jonge, Verhand., D. II, bl. 365. - Beschrijving der Heidensche Goden en Godinnen, m. pl. Amst. 1715, 's Hage 1761, 3de dr. - Het Roomsch Kabinet van Oudheden, uitgelegd en verklaard door m.a. de la chausse; uit het Lat. vert. door d.v.h.; uitgegeven door p. le clerco, Amst. 1731, 8o., m. pl. Het m.s. hiervan is verkocht op de verkooping zijner bibliotheek voor f 10.

(104) Phaedri augusti Liberti Fabularum Aesopiarum Libri v. Notis illustravit in usum Serenissimi principis Nassavii d.h. Accedunt ejusdem operâ duo Indices, quorum prior est omnium verborum multo quam ante hac locupletior, posterior eorum, quae observatu digna in notis occurrunt. Amst. 1701, 4o.

(105) Lettres, T. III, p. 850, 873.

(106) L.B. 1745, 8o.

(107) Bibl. Lat., T. III, p. 440.

(108) Hij noemt deze uitgaaf splendida et erudita in Hist. litt. p. 215.

(109) Fabricii, l.c.

(110) Hij schreef ze af. Zie Catal. Bibl. hoeufft, p. 147.

(111) Catal. Bibl. hoogstr. Amst. 1725, passim.

(112) Hoeufft, Parn. Lat. Belg., p. 198. Peerlkamp, de Poëtis Neerl., p. 476.

(113) De eerste uitgaaf is van 1684; doch die in 1711 door h. bezorgd veel vollediger. Z. peerlkamp,
l.c. p. 456. ‘Sequidem’ (schreef h. aan hesselius 1710) ‘volo te scire typis jam absoluta esse Carmine Broukhusiana et a bibliopego parari exemplar Wittio nostro destinatum, quod ubi ei traditum erit, exibit tandem in lucem desideratus diu liber

‘Exit ut Eleo carcere pulcer equus.’ 




Quamquam negat is, cujus sumtitus excusus est (quem dicere nolo nomine) se illum exemplum daturum bibliopolis ante mensem Martium sequentis anni. Exibit itaque Leovardiae, non hic: et tamen (vide hominis stultitiam) in titulo poni voluit Amstelaedami nomen (ego scripseram Leovardiae quod manu sua delevit) adjecto etiam, quid superat omnem stultitiam, novo dignitatis suae nomine, illustrium nempe Ordinis Frisiae typographi. Quid istis Ordinibus cum Amstelaedamo?

(114) D.h., Carmina, Amst. 1682, 1697, 1700, ap. f. halma (rabus, B.v.E., 1701, bl. 141), Rotterd. 1710 (Poëm., lib. xi, ed. altera priori multo auctior, m. portr.), Amst. 1728, niet 1628, gelijk bij witsen geysbeek, edit. ult. prioribus longa auctior, door p. vlaming bezorgd.

(115) ‘Meditor lotichii poëmata publici juris facere, quam primum liberius otium nactus fuero.’

(116) Amsterdam bij jacobus van hardenberg, in 4o., opgedr. aan willem boreel, secretaris van Amsterdam.

(117) Mei en Junij 1697, bl. 539, 540.

(118) Vóór zijn gedichten. Zie ook witsen geysbeek, t.a.p.

(119) Over dullaert's Gedicht. z. boven. Broekhuizen's Gedicht. verschenen in 1712, Antonides Gedicht. Amst. 1705, m. pl. 4o. Latere uitgaven verschenen ald. 1714, 1730, 1748, 4o., met pl. van romeyn de hooghe. De eerste uitgaaf door h. bezorgd, is slordig. Z. Voorred. der Esop. Fabelen. Afzonderlijke gedichten van antonides, verschenen Ystroom Amst. 1671, 1708. Bellona aan bant, Amst. 1667, 4o. 3de dr. 't Doolhof te Versaille, Amst. 1685, 11 D. 4o., m. pl., 1722 4o. m. pl. - Q. horatius flaccus, Dichtkunst op onze tijden en zeden gepast door a. pels, 3de dr., 1705. - j. oudaen's Aanmerkingen over q. horatius flaccus, Dichtk. enz., door
a. pels, Amst. g. onder de linden, 1713, (uitgegeven met een Berecht van d.v.h.). Hij bezorgde een nieuwe uitgaaf der Treurspelen van vondel, Amst. j. oosterwijk, 1719, 1720, II D. 4o. waarover men leze huydecoper's Proeve van Taal- en Dichtk. passim en ook der Mengelwerken van hooft, Amst. 1704, fol.

(120) Huidecoper, t.a.p.D. II, bl. 82.

(121) H. gaf de Aanleid. tot de Ned. taal van nyloe uit. In den 5den dr. Amst. 1751, komt voor het Woord van d.v.h. aan den lezer, dat men in den 4den dr., Amst. 1746 nog mist. Z. Cat. d.M.v.N.L.D. I bl. 127. Zoo ook verwer's Linguae Batav. idea Grammatica Rhetorica, Amst. 1707. Everard van driel, rector te Goes gaf ten jare 1783, dit werkje op nieuw in het licht met fraaije aanmerkingen, terwijl de kundige nicolaus hinlopen, er ten jare 1776 een Nederd. overzetting van beloofd heeft, die echter nimmer verscheen. Z. hinlopen, Hist. v.d. Ned. overz. des Bijbels. bl. 224. Ypey, Gesch. der N. Talen, D. I, bl. 537. Z. ook moonen, Nederd, Spraekk.,
Amst. 1706, in zijn Aenspraek tot de Nederd. lezer.

(122) Zie de voorredenen van al de drukken, inzonderheid van den laatsten. Ypey, t.a.p. bl. 538, 539. Siegenbeek, Gesch. d. Ned. Letterk. bl. 321.

(123) Gedicht. D. I, bl. 316.

(124) Zie de Getuigenissen voor den IVden dr. Bilderdijk, Aanteek op hooft's Gedicht. bl 225, verg. met bl. 10. Verklarende Geslachtlijst. bl. 23. Mengelpoëzij, 1823, Voorred. p. XX. In de Bibliotheek d. M.v.N. Letterk. is een exemplaar met aanteek. van schultens. Zie Cat. D. I, bl. 92.

(125) B.v. zijn Groot Hist. Woordenboek, onder zijn opzigt ondernomen doch niet voltooid. Alleen een goed deel, van het eerste deel is door hem bearbeid.

(126) Hij had ook het opzigt over het drukken van het penningwerk van Mr. gerard van loon. Z. Hedendaagsche Penningk. bl. 136. Cat. Bibl. hoeuft, p. 170. Hij schreef ook een kluchtspel. Zie Cat. d.M.v.N.L.D. I, bl. 246.

(127) Poëm, p. 352, 383.

(128) ‘Broukhusius noster,’ (schreef h. aan hessel, ipsis Kal. sextil. 1705),’ ‘totus est. in tibullo, nisi quod subinde infestetur valetudine non satis
prospera.’ ‘Labor hic’ (hic mihi ante biduum loquebatur) ‘quem tibullo impendo, debebitur tibi,’ certe non destiti ed curgere, donec perpuli. Et quis scit, quid futurum sit quoque de catullo, ut triumviratus hic expleatur. Sed ad manum non sunt Codices manu exarati, sine quibus ad nullum scriptorem emaculandum accedit.

(129) Broukh. Poëm. p. 111, 175, 185, 242, 245, 324. Hoogstr. Poëm. p. 58, 70, 98, 209, 133.

(130) Hoogstr. Poëm. p. 328.

(131) Hoogstr. Poëm. p. 347, 349, 381. J. de haes, Gedicht. D. I, bl. 331.

(132) Hoogstr. Poëm. p. 43, 97, 132, 211.

(133) Hoogstr. Poëm. p. 242. ‘Asthmate extinctus’ (schreef hij den 22 Aug. 1704, aan franc. hesselius) periit die martis proxime elapso qui erat ejus natalis. Vocatus sum in diem erastinum ad ejus exequias celebrandas.

‘Vanum est’ (dus begon de brief) ‘amice, quod petis, 
‘Ah mortuus jacet meus, 
‘O dura fata francius. 
‘Mihi claudit os saevus dolor. 


(134) Vele dezer brieven zijn verspreid en berusten in verzamelingen. Op Cat. c.v. alkemade en p.v.d. schelling, kwamen o.a. 34 brieven van hoogstr. aan hesselius voor, en een m.s. gedicht van zijn hand. In de Boekzaal 1708, bl. 556, komt voor een brief van verwer aan h. en in die van Maart 1723, p. 365, 366, een briefwisseling tusschen c. van arckel en h. over valentijn's Beschr. van O.I.

(135) J. de haes, Ged. D. I, bl. 162. Voor zoo ver mij bekend is, heeft h. slechts eens een letterk. twist gevoerd met Prof. cloricus, waarvan de bewijzen berusten in de Bibl. v.N.L. te Leyden. Zie Cat. D. II, bl. 609, 610. Zie ook de Voorred. voor antonides Gedichten. De dichter der Laudes d.h. picte descriptae et de monte Pelione strenae loco ad ipsum missae, in Nederd. Keurdicht. Vervolg bl. 87, was ook de vriend van h. niet.

(136) In zijn plaats kwam isaac verburg, die tot opvolger had frederik willem van der welp. Deze werd opgevolgd door joan de witt, praeceptor te Dordrecht.

(137) J. gouree schreef in een satyriek Grafschrift 's mans ongeluk aan dronkenschap toe. Z. Mengeld. D. I, bl. 236.

(138) Gedicht. bl. 18.

(139) Gedicht. D. II, bl. 285, volgg.

(140) Poëm. p. 89, seqq.

(141) D'orville Poëm. p 215.

(142) Beschrijv. van Nederl. Histor. penningen, ten vervolge op het werk van Mr. g. van loon, 1ste stuk, pl. VI, No. 66. (⋆)

(143) Zie mijn stukje over de van nispens, in 't Jaarboekje van Dordrecht voor 1840.

(144) Zie mijne Gesch.-, Letter- en Oudheidk. Avondst. Zij stierf 26 Nov. 1708. Moonen (Poëzije, bl. 76, 80) en j. de haes, (Gedicht. D. I, bl. 263) vervaardigden bij die gelegenheid gedichten.

(145)  (1) François, geb. 1685, gest. 1721, gehuwd te Londen met maria borremans van Rotterdam; kinderen: david, ongehuwd in de Indiën overled. Maria, gehuwd met herman truper, nalatende david en maria. (2) Mattheus, geb. 1687, gest. 1689. (3) Maria, geb. en gest. 1689. Mattheus, geb. 1690, gest. 1722, geh. 1719 met debora quirina koops, wed. de geus, zonder oir. Jacob, geb. 1693, gest. 1697. Esther, geb. 1697, gest. 1699 en haar tweelingszuster Maria, geb. 1697, ongeh., gest. 1712. Jacob, geb. 1700, gest. 1756, geh. met hendrikje jansze, zonder oir.

(1) Behalve deze bestaan er de volgende portretten van d. v. h. Naar en door p. schenk, Zw. kunst 4o. met tweeregelig vers van broekh.



‘Sic diserta gestat ora duplicis Phoebi comes 
Hoogstratanus, eruditi temperator pectinis.’ 


Dezelfde vervaardigde ook deze regels op de beeldtenis van zijn vriend.

(2) Naar a. boonen, door j. zoubraken, 4o. met deze regels van broekhuizen,



Et suadae lepor, et phoebi hoogstratanus amores, 
Munere apelleo talis in aere nitet. 
Illa (nec falsum est) narrantur imagine captae 
Exornasse suos Pierides thalamos.’ 


(Broekh. Poëm. p. 278, 279.)

(3) Naar a. boonen, door p. van gunst, fr. halma exc. gr met dezelfde vier regels van broekh. Ook werd hij afgebeeld door de rouel, waarop vier regels van j. van hoogstraten, Mengelpoëzij, D. III, bl. 225.

(146) Van hem bestaat o.a. het portr. van broekhuizen.



‘Doctus victuro condire poëmata cantu 
Sic hoogstratani spirat in aere lepos.’ 


(*) Deze aanteekening behoort niet aan den Schrijver van dit Opstel. Zij is getrokken uit een opzettelijk Onderzoek naar de echtheid van bilderdijks hooge afkomst en de daarbij gevoegde toelichtingen van een zeer achtenswaardige hand. Door de mededeeling van die scherpzinnige en oudheidkundige nasporingen in haar geheel, zouden voorzeker de belangstellenden in dit onderwerp grootelijks verpligt worden, en
wij zouden ons geluk wenschen, indien wij door dezen wenk aan de openbaarmaking er van bevorderlijk mogten zijn.

(*) Elzeneur.

(*) Dit heeft plaats, wanneer eene menigte boomstammen en wortels in een dal, op een hoop gebragt, in vlam gestoken en tot teer verbrand worden. Dan komen de boeren uit den geheelen omtrek bijeen, en eten en drinken rondom het brandende dal, zorg dragende dat het vuur goed aan blijft.

(*) Als zij een bezoek afleggen, brengen zij altoos iets mede, ten einde geen omslag te veroorzaken, b.v. koek enz., dit heet in de landtaal ‘föding’. - Op een zekeren dag, dien de geestelijke daartoe opgeeft, komen de parochianen ieder jaar ééns met al hunne melk naar de pastorij om daar ontzaggelijk groote kazen te maken. In het Engelsch zou men dit eene Cheese-meeting kunnen noemen, maar in het Hollandsch weet ik voor ostmöte geen woord, dat verstaanbaar is.

(Vertaler.)

(*) Toen ehrensvärd den bouw van Sveaborg voltooid had, schreef hij in zijn dagboek:

‘Nu kan ik gerust sterven. Ik heb een onoverkomelijken scheidsmuur opgeworpen tusschen Zweden en diens natuurlijken vijand Rusland.’

(*) Arfvidsson: ‘Nord och Söder’.

