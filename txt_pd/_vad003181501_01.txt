



Vaderlandsche Letteroefeningen 
Jaargang 1815


GEBRUIKT EXEMPLAAR
eigen exemplaar dbnl

ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1815.

Deze jaargang bestaat uit twee delen die in twee banden zijn verschenen. In deze digitale versie is er één bestand van gemaakt.

REDACTIONELE INGREPEN
Deel 2, p. 410: in het origineel is een gedeelte van de tekst slecht leesbaar. In deze digitale editie is ‘[...]’ geplaatst.

Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, deel 2 p. II, IV) zijn niet opgenomen in de lopende tekst.

[deel 1, pagina I]
BOEKBESCHOUWING,

VOOR

1815.

[deel 1, pagina III]

{== afbeelding 	==} {>>afbeelding<<}
    

VADERLANDSCHE
LETTER-OEFENINGEN,
voor
1815.
I.

VADERLANDSCHE
LETTER-OEFENINGEN,
voor
1815.
II.

[deel 1, pagina V]
VADERLANDSCHE
LETTER-OEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
EERSTE STUK.
VOOR
1815.
BOEKBESCHOUWING.
Te AMSTERDAM, bij
G.S. LEENEMAN van der KROE
en
J.W. IJNTEMA.
1815.

[deel 1, pagina 739]
REGISTER VAN DE BOEKBESCHOUWING.

A.

Aa, (C. van der) De Doorluchtige Vorsten uit den Huize van Oranje-Nassau, enz. 's Hag. bij J. Allart.	Bl. 167
Aansorgh, (J.M.J.) Dichtstukje. Almelo, bij J.S. Streng.	465
Adeleide van Bronsfeld. Tooneelspel. 's Bosch, bij H. Palier en Zoon.	134
Aken, (J. van) Dissertatio. Pars I. Amst. apud P. den Hengst et Fil.	247
Almanak der Musen en Gratiën, 1815. Amst. bij E. Maaskamp.	48
- 1816. Amst. bij E. Maaskamp.	738
- voor Vrouwen, 1816. Amst. bij de Wed. J. Dóll.	738
- van Vernuft en Smaak, 1816. Amst. bij de Wed. J. Dóll.	738
- der Vaderl. Geschiedenissen, 1816. Amst. bij J. van der Hey.	707
- aan Dames, 1816. Amst. bij E. Maaskamp.	707
Apologie des Français, faite par un Hollandais. Leid. chez la Veuve M. Cijfveer, Fils de Jean.	181
Appenzeller, (J.C.) Gertruida van Wart, of trouw tot in den dood. Haarl. bij F. Bohn.	611
B.
Bakker, (G.) aan zijne Landgenooten. Gron. bij W. van Boekeren.	368


[deel 1, pagina 740]

Bauer, (G.L.) Parabolische Verhalen. Nieuwe Uitgave. Zutph. bij H.C.A. Thieme.	98
Baur, (S.) Levens van Mannen en Vrouwen. VIde en VIIde D. 's Hag. bij J. Allart.	674
Beginselen (Eerste) der Staatkundige Aardrijksbeschrijving. Tweede Druk. Dordr. bij A. Blussé en Zoon.	412
Berigt, (Echt) wegens zeldzame Verschijnsels, enz. Dev. bij J.W. Robijns.	519
Beschrijving en Geschiedenis van het wijdvermaarde Prinsdom Oranje, enz. Leyd. bij A. en J. Honkoop.	457
Bianchi, (F.L.) Ogier de Deen. Treurspel. Leyd. bij A. en J. Honkoop.	46
- Tweede Uitgave. Leyd. bij J.W. van Leeuwen.	423
Bilderdijk, (W.) Wapenkreet. Lierzang. Amst. bij M.F. Pieper en Comp.	233
- Affodillen. II Deelen. Haarl. bij F. Bohn.	548
- (Mr. en Vrouwe) Hollands Verlossing. IIde of laatste D. Haarl. bij F. Bohn.	22
- Willeni Frederik. En: Feestzang, door deszelfs Echtgenoote. Amst. bij M.F. Pieper en Comp.	231
- (Vrouwe K.W.) Gedichten voor Kinderen. Met Platen. Haarl. bij F. Bohn.	424
Boer, (F. de) Dichtproeven. Haarl. bij A. Loosjes, Pz.	409
Bordereau, (Renée) Geschiedenis van en door haarzelve. Dordr. bij A. Blussé en Zoon.	726
Borger, (E.A.) lets voor mijn Kind. Leyd. bij L. Herdingh en Zoon.	560
Bosscha, (H.) Belgica Libera. Amst. apud P. den Hengst et Fil.	41
- Geschiedenis der Staatsomwenteling in Nederland. Iste St. Amst. bij P. den Hengst en Zoon, enz.	148
Bree, (M.J. van) Zes Kunstplaten tot de Hollandsche Natie van Helmers. 's Hag. bij J. Allart.	556


[deel 1, pagina 741]

Brink, (J. ten) Betoog van het regt der Verbondene Mogendheden tegen Napoleon. Amst. bij J. van der Hey.	328
Brouwer, (P. Koumans) Tweetal Leerredenen. Leeuw. bij J.W. Brouwer.	623
Bruining, (G.) Oud Nederlands heugelijk herleven, enz. Rott. bij J. Hendriksen.	131
- Buonaparte's Overscheping van Elba naar Frankrijk. Iste St. 's Hag. bij J. Allart.	597
Buchanan, (C.) Onderzoekingen naar den toestand des Christendoms in Azië, enz. Haarl. bij A. Loosjes, Pz. enz.	200
Burgerhoudt, (J.) Leerrede op den Dank- en Bededag. Rott. bij N. Cornel.	623
C.
Campbell, (J.W.) gen. Kumpel, Iets uit de Amsterd. Gijzeling. Amst. bij A. Vink, enz.	129
Carnot, Memorie aan den Koning, in Julij 1814. Amst. bij H. Gartman.	370
Catalani (Mevrouw) geschetst. Amst. bij E. Maaskamp.	375
Chad, (G.W.) Verhaal der jongstleden Omwenteling in Holland. 's Hag. en Amst. bij de Gebr. van Cleef.	454
Chateaubriand, (De) Staatkundige Aanmerkingen op eenige Geschriften van den dag, enz. Dordr. bij A. Blussé en Zoon.	228
- Rapport sur l'état de la France &c. La Haye, de l'Imprimerie Belgique.	597
Clarisse, (J.) Leerrede op den Dankdag voor den Vrede. Amst. bij J. van der Hey.	142
Claudianus nostrorum temporum vates. Amst. bij P. den Hengst en Zoon.	131
Cottin, (Mev.) Amelia Mansfield. II en IIIde D. Leyd. bij A. en J. Honkoop.	92
- Clara d'Albe. Tweede Druk. Leyd. bij A. en J. Honkoop.	136
Cramer, (A.) Rosina van Montessi. Tooneelspel. Amst. bij H. van Kesteren.	737


[deel 1, pagina 742]

Creuzer, (F.) Plotini Liber de Pulcritudine, etc. eto. Heidelb. apud Mohr et Zimmer.	266
- (Tweede Verslag.)	308
D.
Daendels, (H.W.) Staat der Nederlandsche Oostindische Bezittingen. IV Deelen. 's Hage.	154
Dassevael, (S.) Aan mijne Landgenooten. 's Hag. bij J. Allart.	329
Deleuze, (J.P.F.) Oordeelkundige Geschiedenis van het Dierlijk Magnetismus. Gron. bij Schierbeek en van Boekeren.	341
Dictionnaire de poche François et Hollandois, etc. Dordr. chez A. Blussé et Fils.	459
Donker Curtius, (H.H.) Leerredenen. Iste St. Arnh. bij P. Nijhoff.	237
Doorenweerd, (B.) De Belofte van J.C. aan zijne Kerk, enz. Dev. bij J.W. Robtjns.	581
Dorper, (E.M.) Leerrede, Aanspraak en Dankgebed. Amst. bij J. van der Hey.	142
Driessen, (J.C.) Dissertatio de auro fulminante. Gron. apud J. Oomkens.	178
Durdent, (R.J.) Adriana, of de Hartstogten van eene Italiaansche Vrouw. II Dn. Haarl. bij A. Loosjes, Pz.	614
E.
Eck, (C.F. van) Leerrede op den dood van Prof. J.O. Sluiter. Dev. bij L.A. Karsenbergh.	390
Elpizon. Of over mijne voortduring in den Dood. IIde D. Zaand. bij H. van Aken.	521
Elter, (M.P.) geb. Woesthoven, Nederland en Frankrijk in Maart 1815. Lierzang. Amst. bij Geysbeek en Comp.	233
Epen, (C. van) Feestzang. Amst. bij J. Aarinksen.	465
- Triomf- en Krijgslied. Amst. bij J. Aarinksen.	511
- Twee Leerredenen. Amst. bij A.B. Saakes.	665
Ewald, (J.L.) Godvruchtige Avondmaalganger. Tweede Druk. Amst. bij J. van der Hey.	8


[deel 1, pagina 743]

Ewald, (J.L.) Jezus van Nazareth. Amst. bij J. van der Hey.	137
- Over de uiterlijke Kanselwelsprekendheid. Zutph. bij H.C.A. Thieme.	533
- Huwelijksbetrekkingen en Huwelijksleven. IIIde D. Amst. bij J. van der Hey.	696
- IVde D.	608
- Menschenbestemming en Levensgenot. Iste D. Amst. bij J. van der Hey.	625
F.
Fakkel, (De nieuwe) enz. No. I-IV. Amst. E. Maaskamp.	568
Feestdag (De) in November 1814. Amst. en 's Hag. bij de Gebr. van Cleef.	182
Festum seculare secundum, &c. Gron. bij R. Kroeze.	44
Feith, (R.) Oden en Gedichten. Vde en laatste D. Haarl. en Zwolle, bij F. Bohn en D. van Stegeren.	358
Fokke, Sz. (A.) Horoskoop der Statistische, Politieke en Oeconomische Wereld. Amst. bij A.B. Saakes.	126
G.
Gedenkschriften van Ch.M. Talleyrand de Périgord. II Deelen. Amst. bij C. Timmer.	110
Geer, (J.L.G. de) Plantarum Belgii Confoederati indigenarum specilegium alterum. Traj. apud J. Altheer.	394
Geschiedenis (De geheime) van het Hof en Kabinet van St. Cloud. III Deelen. Amst. bij H. Gartman.	259
- (Vervolg op de geheime) van het Hof en Kabinet van St. Cloud, enz. III Deelen. Amst. bij H. Gartman.	401
Gesprek, (Beluisterd) met een' Parijschen Brief. Amst. bij J. ten Brink, Gz.	368
Ge sbeek, (P.G. Witsen) De Staatkundige Dood van Buonaparte. Dithyrambus. Amst. bij Geysbeek en Comp.	417
Gifford, (E.) Leven, Veldtogten en Regering van Buonaparte. Iste en IIde D. Amst. bij C. en H. Timmer.	121
- IIIde en IVde D.	635


[deel 1, pagina 744]

Giraud, (P.F.F.J.) De Veldtogt van Parijs in 1814. enz. Amst. bij E. Maaskamp.	217
Glasbergen, Lz. (M.) Davids waarschuwingen toepasselijk voorgedragen. Amst. bij Geysbeek en Comp.	528
Glatz, (J.) Zedekunde voor jeugdige Meisjes. II Deeltjes. Gron. bij W. Wouters.	703
Gleim, (Bett.) Over de vorming der Vrouwen, enz. Gron. bij W. Zuidema.	654
Gogh, (F. van) Toespraak op den Dank- en Bedestond. Schied. bij G.W. van Hemsdaal.	666
Goldsmith, (L.) Karaktermatige Beschrijving van Napoleon Buonaparte, enz. II Stukken. Amst. bij H. Gartman.	543
Goudkust. (De) 's Hag. en Amst. bij de Gebr. van Cleef.	727
Graaff, (D. de) Verhaal, betrekkelijk het Beleg, enz. van Gorinchem. Gorinch. bij J. van der Wal.	255
Gravenweert, (J. van 's) De Schim van Keizer Karel V, enz. Amst. bij M.F. Pieper en Comp.	231
- Het Verbond der Edelen in 1815. Amst. bij M.F. Pieper en Comp.	233
- De la Harpe's Cajus Marcius Coriolanus. Treurspel. Amst. bij A. Mars.	603
- en J.W. IJntema, Hulde aan Wattier-Ziesenis. Amst. bij de Wed. J. Dóll.	373

H.

Haakman, (H.) Verhandelingen. Amst. bij J. van der Hey.	37
Hamelsveld, (W. IJ. van) De Grondwet voor de Vereenigde Nederlanden. Amst. bij J. ten Brink, Gz.	651
Handboek (Beknopt) der Scheikunde voor Ongeoefenden, enz. Tweede Druk. Utr. bij S. Alter.	540
Haupt, (T.) Hamburg en de Maarschalk Davoust. Amst. bij E. Maaskamp.	217
Heilbron, Cz. (D.) Schets eener Koortsziekte onder het Rundvee. Amst. bij J. van der Hey.	443


[deel 1, pagina 745]

Helmers, (J.F.) Nagelaten Gedichten. Iste D. Haarl. bij F. Bohn.	639
- (Tweede Verslag.)	684
Heringa, Ez. (J.) Verklaring der Bergrede van Jezus. Amst. bij C. de Vries, enz.	285
Herkaauwer. (De) No. I en II. Amst. bij J. van der Hey.	275
- No. III tot V.	646
Hespel, (H. van den) Het Leven en Sterven van J.K. Ellemer. Middelb. bij S. van Benthem.	340
Histoire des Sociétés secrètes de l'Armée, &c. Paris.	349
Hoek, (I.) Eenige nuttige Wetenschappen. Rott. bij J. Hendriksen.	89
Hoetink, (A.) Het Beleg van Groningen. Tooneelspel. Gron. bij R.J. Schierbeek.	735
Hope (De) Israëls, uit Daniëls Nachtgezigten, enz. Utr. bij Kemink en Zoon.	9
Huët, (D.T.) Sermon &c. Breda, chez J.A. Oukoop.	54
Hufeland, (C.W.) Pligten van den Arts, enz. Amst. bij J.B. Elwe.	10
- Onderzoek aangaande Zenuwkoortsen en Typhus, enz. Amst. bij L. van Es.	58

J.

Jaarboeken der Genees-, Heel- en Natuurkunde, enz. IIden D. 3de St. Amst. bij L. van Es.	582
Jung, gen. Stilling, (J.H.) Theorie der Geestenkunde. Leeuw. bij J.W. Brouwer.	709

K.

Kampen, (N.G. van) Galerij van vermaarde Vrouwen. II Deelen. Dordr. bij A. Blussé en Zoon.	12
- Geschiedkundig Overzigt der Gebeurtenissen in Europa. IIde en laatste St. Leyd. bij L. Herdingh en Zoon.	207
Kanter, Philz. (J. de) De Franschen in Walcheren. Midd. bij S. van Benthem.	82


[deel 1, pagina 746]

Kasteele, (R.P. van de) Ode aan God en het Vaderland. 's Hag. bij J. Allart.	24
Kate van Loo, (D.H. ten) Lofzang. 's Hag. bij A. van Hoogstraten, un.	371
- De Gardes d'Honneur, in vier Zangen. 's Hag. bij J. Allart.	603
Kenau-Hasselaeriana, enz. Rort. bij J. Immer eel, Jun.	129
Kist, (E.) Beknopte Beoefeningsleer, ten dienste van Minvermogenden. II Deeltjes. Dordr. bij A. Blussé en Zoon.	480
Kle n, (A.G.) Gedichten. Leyd. bij L. Herdingh en Zoon.	462
Klose, (E.) Des Heeren Avondmaal. Gron. bij W. Wouters.	720
Kluyskens & Kesteloot, Annales de Littérature médicale, &c. T. XIX. No. 1. La Haye, de l'Imprimerie Belgique.	669
Klyn, Bsz. (B.) Eerstelingen der Vrijheid. Utr. bij F.D. Zimmerman.	105
- Aanmoediging. Amst. bij A.A. Koning.	283
- Krijgsliederen. Amst. bij J. van der Hey.	371
König, (H.N.) Puntdicht op den Hond Mango, enz. Amst. bij Ge sbeek en Comp.	236
Koning, (A. de) Twee Leerredenen. Dordr. bij A. Blusse en Zoon.	54
Koning, L.D.Z. (C. de) Geschied- en Letterkundige Mengelingen. Haarl. bij F. Bohn.	395
Kotzebue, (A. von) Louise. II Deelen. Leeuw. bij Steenbergen van Goor.	508
Krauss, (J.C.) Over den aard en de geneeswijze eener Veeziekte. Leyd. bij H.W. Hazenberg, Jun.	249
Krieger, (W.L.) Dank- en Bid-uur, en Leerrede en Dankuur. 's Hag. bij J. Allart.	483
Krom, (J.H.) Herinnering bij mijnen 25 jarigen Predikdienst, enz. Amst. bij C. Timmer.	333


[deel 1, pagina 747]

Krummacher, (D.F.A.) Katechismus des Bijbels, enz. Amst. bij J. van der Hey.	36
Krygsdans.	283
Kup, (H.) De Overwinning bij de Belle Alliance. Rott. bij J. Hendriksen.	703
L.
Lafontaine, (A.) Wenceslaus Valk en zijne Familie. III Deelen. Amst. bij H. Gartman.	415
- De Terugreis naar het Vaderland. Amst. bij J.J. en J.R. Radink.	424
- Walther, of het Kind van het Slagveld. Iste D. Haarl. bij F. Bohn.	469
Lastdrager, (A.J.) Een woordje aan iedereen. Utr. bij F.D. Zimmerman.	368
Lehman, (G.W.) Handbuch der Deutschen Sprache. Zütph. bey H.C.A. Thieme.	728
Lennep, (D.J. van) Neerlands Rijk hersteld en gehandhaafd. Lierzang. Amst. bij P. den Hengst en Zoon.	511
Levensregelen van een' ouden Bramin. Amst. bij J. ten Brink, Gz.	660
Lichtenstein, (H.) Reizen in Afrika. IIIde D. Dordr. bij A. Blussé en Zoon.	448
Lobrij, (N.) Leerrede over de Vaderlandsliefde. Leeuw. bij J.W. Brouwer.	389
Loo, (D. van der) Vaderlandsche Gezangen. Amst. bij G. van Dijk.	562
Loo, (J. van) Vijftal nagelatene Bedestonden, en eene Leerrede. Amst. bij A.B. Saakes.	140
- Dagboek. Amst. bij A.B. Saakes.	667
Loosjes, Pz. (A.) Baour-Lormian's Verlost Jeruzalem. Zangspel. Haarl. bij A. Loosjes, Pz.	30
- Delille's Drie Rlijken der Natuur. IIIde Afd. Haarl. bij A. Loosjes, Pz.	77
- IVde Afd.	495
- Mengeldichten. Haarl. bij A. Loosjes, Pz.	278
Loots, (C.) Opwekking aan de Nederlanders. Lierzang. Amst. bij J. ten Brink, Gz.	233


[deel 1, pagina 748]

Lotgevallen van Herman Streit, onder de Pruissische Landweer. Dordr. bij A. lussé en Zoon.	659
Luïscius, (J.M. van Stipriaan) Dissertatio medica inauguralis. Lugd. Bat. apud Vid. M. Cyfveer J. Fil.	672

M.

Malte-Brun, Tafereel van het Koningrijk Saksen. Leyd. bij L. Herdingh en Zoon.	176
Mastenbroek, (Fenna) Lectuur voor Vrouwen. Gron. bij W. Wouters.	732
Meijer, Jun. (H.) Vaderlandsch Gevoel, aan mijne Wapenbroeders, enz. Amst. bij Geysbeek en Comp.	417
- Lauwertak voor den Prins van Oranje. Amst. bij Geysbeek en Comp.	417
Melchers, (F.A.) Nationale Kerkvergadering van Parijs. Amst. bij B.J. Crajenschot.	88
Mémoires secrets sur Napoleon Buonaparte. Tome I. Paris, chez G. Mathiot.	220
- Tome II.	503
Metelerkamp, (R.) De Regeringsvorm der Vereenigde Nederlanden. Iste D. 's Hag. bij J. Allart.	152
Metzger, (J.D.) Geregtelijke Geneeskunde. 's Hag. bij J. Allart.	488
Meulman, (J.) Woerden in Slagtmaand 1813. 's Hag. bij J. Allart.	16
Modderman, (J.R.) Mijn Droom over de gevolgen der algemeene Volkswapening. Gron. bij B. van der Kamp.	329
Moens, (P.) Bij het intrekken van Napoleon in Parijs. Utr. bij F.D. Zimmerman.	371
- De dankbare Willem. Amst. bij J. ten Brink, Gz.	706
Moll, (A.) Proeve eener theorie van de werking der Contagia acuta, enz. Nijm. bij C.J. van Goor en Zoon.	295
Monsjou, (D.J. van) Ode op de Fransche Onmenschelijkheid. Utr. bij O.J. van Paddenburg, enz.	129


[deel 1, pagina 749]

N.
Nederlander. (De) In Vertoogen. Amst. bij P. den Hengst en Zoon.	33
Nederlanders! geen geloof aan Napoleon! enz. Amst. bij J. van der He.	329
Nieuwenhuis, (J.) De luisterrijke Overwinning der Bondgenooten, enz. Utr. bij J. van Schoonhoven.	724
O.
Ockerse, (W.A.) Napoléontische Redevoeringen. Iste Tweetal. Amst. bij J. van der Hey.	102
Oostkamp, (J.A.) Onderwijs in den Godsdienst, enz. Amst. bij A.B. Saakes, enz.	532
P.
Paddenburgh, (G.G. van) Het Leven van een' ouden Vrijer. Iste D. Haarl. bij F. Bohn.	729
Palm, (J.H. van der) IIIde Zestal Leerredenen. Leyd. bij D. du Mortier en Zoon.	1
- IVde Zestal.	569
- Christelijke Opwekking tot Heldenmoed. Leyd. bij D. du Mortier en Zoon.	243
Pellecom, (A.N. van) Wapenkreet. Schied. bij J.H. Sweben.	371
- Lierzang aan den Prins van Oranje. Schied. bij J.H. Sweben.	417
Perponcher, (W.E. de) Twee Brieven aan Mr. R. Feith. Utr. bij J. van Schoonhoven.	492
Pike, Reize naar Nieuw Mexico, enz. IIde D. Amst. bij C. Timmer.	65
Pius VII. (Aan Paus) Dev. bij J.W. Robijns.	41
Polak, (M.J.) Redevoering op den Dank- en Biddag. Hoorn, bij F. Swidde.	484
R.
Raadgevingen aan het Congres te Weenen. Amst. bij Ge sbeek en Comp.	85
Recensent, ook der Recensenten. (Aan den)	186, 376, 378, 472.
Reddingius, (G.B.) De Geschiedenissen van het Evangelie, enz. Gron. bij W. Zuidema.	143


[deel 1, pagina 750]

Reddingius, (W.G.) Godsdienstige Overdenkingen voor alle Dagen des Jaars. Iste D. Gron. bij W. Zuidema.	145
- De Edele Familie van het Rozendal. Gron. bij W. Zuidema.	510
Regenbogen, (J.H.) Leerredenen. Dordr. bij A. Blussé en Zoon.	93
Rehfues, (P.J.) Dagboek van eenen Duitschen Officier, enz. Gron. bij W. Zuidema.	585
Reinhard, (F.V.) Leerrede, over het Avondmaal. Gron. bij W. van Boekeren.	101
Reis door België, in 1814. Amst. bij E. Maaskamp, enz.	353
Reisje (Een Anecdotisch) van Holland naar Engeland. Amst. bij L. van Es.	517
Remediis (De) civitatis agricolae, bello afflictae, disquisitio, &c. Lugd. Bat. apud A. et J. Honkoop.	682
Retour (Du) de Buonaparte, par le Comte Alex. de T***. La Haye, de l'Imprimerie Belgique.	597
Rietberg, (L.) Poëzij. Haarl. bij F. Bohn.	319
Roemer, (J.) Handleiding tot Godsdienstig Onderwijs. Leyd. bij D. du Mortier en Zoon.	573
Romswinckel, (A.C.) Leerrede op den Dank- en Bededag. Zierikzee, bij A. de Vos, Jz.	622
Rumpf, (J.D.F.) Heldendaden van Blucher, enz. Zutph. bij H.C.A. Thieme.	21
Ryswijk, (G.J. van) Het hoofdzakelijke der Christelijke leere, enz. Amst. bij de Wed. G. Warnars en Zoon.	337
S.
Saalfeld, (F.) Het Staatkundig Stelsel van Frankrijk, enz. Dordr. bij P. van Braam, enz.	691
Sander, (J.C.A.) Het Godverheerlijkend lot van den Goddelooze, enz. Leyd. bij L. Herdingh en Zoon.	441
Scheltema, (J.) Alexander, Keizer van Rusland, in Holland en te Zaandam. Amst. bij H. Gartman.	212


[deel 1, pagina 751]

Scheltema, (J.) Bemoediging der Nederlanders bij de Landing van Buonaparte. Amst. bij H. Gartman.	229
- Wat willen - wat zullen nu de Franschen - wat moeten wij doen? Amst. bij H. Gartman.	229
- Peter de Groote in Holland en te Zaandam. IIde D. Amst. bij H. Gartman.	299
Schmidt, (F.L.) De ligtzinnige Leugenaar. Blijspel. Amst. bij H. van Kesteren.	616
Schotsman, (N.) De godvruchtige Veldheer geschetst. Leyd. Bij J. van Thoir.	206
Schráge, (A.) De uitroeijing der Kinderziekte. Amst. bij Geysbeek en Comp.	145
Schrant, (J.M.) Leerrede over de Pligten van Onderdanen, enz. Amst. bij B.J. Crajenschot.	528
Schutters, (C.) Hulde. Midd. bij S. van Benthem.	465
- De roemrijke Overwinning op de Franschen. Midd. bij S. van Benthem.	511
Semple, (R.) Reis van Hamburg naar Silberberg, enz. Amst. bij J. van der Hey.	725
Siegenbeek, (M.) Leerredenen. Haarl. bij A. Loosjes, Pz.	189
- Leydens Hoogeschool hersteld. Leyd. bij L. Herdingh en Zoon.	700
Sola, (B. de) Discours sur les disserens Systemes de la Generation &c. A la Haye, chez les Freres G. d'Albani.	11
Sömmering, (S.Th.) Over eenige gewigtige pligten jegens de Oogen. Dordr. bij A. Blussé en Zoon.	147
Spreuken (De) van Salomo. Gor. bij J. van der Wal.	183
Staats-Almanak voor 1815. 's Hag. en Amst. bij de Gebr. van Cleef.	414
Stafford, (J.) Epistelen en Evangelien. Amst. bij B.J. Crajenschot.	722
Stevens, (K.) Apostasie van Keizer Napoleon. Amst. bij E. Maaskamp.	217
Stoopendaal, (D.W.) De Vermommingen. Elijspel. Amst. bij J. Tiel.	423


[deel 1, pagina 752]

Stuart, (M.) Redevoering. Amst. bij R.J. Berntrop.	435
- Leerrede. Amst. bij R.J. Berntrop.	435
Swaan. (J.S.) Wilhelmus van Nassouwen. Amst. bij J. ten Brink, Gsz.	131
- Aan mijne Nederlandsche Landgenooten, enz. Hoorn, bij Vermande.	233
Swinderen, (T. van) Almanak der Akademie van Groningen. 1815. Gron. bij J. Oomkens.	43
- 1816. Gron. bij J. Oomkens.	707
- De Verdiensten der Vorsten van Oranje-Nassau, enz. Gron. bij J. Oomkens.	457

T.

Temminck, (C.J.) Histoire Naturelle générale des Pigeons et des Gallinacés. Tom. II. Amst. chez. Sepp & Fils.	489
Teutem (F. van) Leerrede op den Dank- en Bededag. Utr. bij O.J. van Paddenburg, enz.	622
Tollens, Cz. (H.) Bij de Verheffing van Willem Frederik. Lierzang. 's Hag. bij Allart.	231
Tollius, (H.) Staatkundige Geschriften. Iste D. 's Hag. bij J. Allart.	303
Tydeman, (H.W.) Verhandeling over de Hoeksche en Kabeljaauwsche Partijschappen. Leyd. bij D. du Saar.	251
U.

Uilkens, (J.A.) Almanak tot Nut en Vergenoeging 1815. Gron. bij J Oomkens.	48
- Merkwaardige Natuurverschijnselen. Iste St. Gron. bij J. Oomkens.	391
Uitboezeming aan den Koning der Nederlanden. Utr. bij S. Alter.	562
V.

Verhaal (Naauwkeurig) der Vervoering van Paus Pius VII, enz. Dev. bij .W. Robijns.	690
Verhandelingen van Teyler's Godgeleerd Genootschap. XXVste D. Haarl. bij J. van Walré en Comp. (Vierde en laatste Verslag.)	49


[deel 1, pagina 753]

Verhandelingen van Teyler's Godgeleerd Genootschap. XXVIste D. Haarl. bij J. van Walré en Comp	425
- (Tweede Verslag.)	473
- (Wijsgeerige) van de Maatschappij der Wetenschappen te Haarlem. Isten D. 1ste St. Amst. bij J. Allart.	498
- (Natuurkundige) van de Holl. Maatsch. der Wetenschappen te Haarlem. VIIden D. 2de St. Amst. bij J. van der He.	629
- (Nieuwe) van het Haagsch Genootschap. Voor 1813. 's Hag. bij de Erve J. Thierrij en C. Mensing en Zoon.	617
Verwe, (B.) Leerredenen over de Geschiedenis van Elias. Iste D. 's Hag. bij . Allart.	381
- Vaderlandsliefde, Godsvrucht, Eerbied voor den Koning. 's Hag. bij J. Allart.	387
Verzameling van aardige en het verstand opscherpende Anekdoten. Rott. bij J. Hendriksen.	184
Villette, (M. de) Tafereel der Oorlogen van Napoleon. Iste St. 's Hag. bij J. Allart.	693
Vrede, (Bij den) enz. Gron. bij T.C. Spoormaker.	465
Vreugdebedrijven der Groninger Boekdrukkers, enz. enz. Gron. bij J.H. Bolt en W. Zuidema.	44
Vyver, (C. van der) De Tooneel-kritiek. Blijspel. Amst. bij H. van Kesteren.	420
W.
Waarheid (Ernstige) in een bevallig Gewaad. Een tiental Leerredenen. Gron. bij W Zuidema.	661
Water, (J.W. te) Levensbijzonderheden van Pieter Adriaansz. van de Werff. Leyd. bij Haak en Comp.	589
Weiland, (J.A.) Proeve over eenige Onderwerpen uit de Wetenschap der Wetgeving. Amst. bij H. Gartman.	399
Westerbaen, (C.W.) Moed en Kracht tegen den Man des Bloeds. Amst. bij H. Gartman.	243
Westerman, (M.) De Tabaksfabrikanten. Blijspel. Amst. bij J.G. Rohloff.	46
- De Verheffing van Willem I. Lierzang. Amst. bij J.G. Rohloff.	231


[deel 1, pagina 754]

Westerman, (M.) Viertal Vaderlandsche Gezangen. Amst. bij J.G. Rohloff.	371
- Uitboezeming van mijn Gevoel, bij de verlossing van het Vaderland. Amst. bij J.W. IJntema en J.G. Rohloff.	562
- Neêrlands Redding. Tooneelspel. Amst. bij J.G. Rohloff.	702
Weytingh, (H.) Pio VII. Dav. apud. J.W. Robijns.	41
Wierdsma, (E.F.). Opwekking aan mijne Landgenooten. Gron. bij W. van Boekeren.	283
Wiselius, (S.I.) De Roem, in twee Zangen. Amst. bij H. Gartman.	71
Withuys, (C.G.) De Slag bij Quatre Bras. Lierzang. Amst. bij Ge sbeek en Comp.	511
Woesthoff, (A.A.) Aan de Batavieren, enz. Amst. bij R.J. Berntrop.	465
Wolterbeek, (J.L.) Neêrl. herstelling Gods werk. Amst. bij Schalekamp en van de Grampel.	54
- Over het licht, in hetwelk de onderneming van Napoleon moet beschouwd worden, enz. Amst. bij Schalekamp en van de Grampel, enz.	292
Wyn, (H. van) Huiszittend Leven. IIden D. 1ste St. 's Hag. bij J. Allart.	60
Z.
Zillesen, (G.J.) Oratio. Lugd. Bat. apud W. Hazenberg.	41
Zimmerman, (J.D.) Bemoediging en Opwekking, enz. Utr. bij F.D. Zimmerman.	243


[deel 2, pagina I]
MENGELWERK,

VOOR

1815.

[deel 2, pagina III]

{== afbeelding 	==} {>>afbeelding<<}
    

VADERLANDSCHE
LETTER-OEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
TWEEDE STUK.
VOOR
1815.
MENGELWERK.
Te AMSTERDAM, bij
G.S. LEENEMAN VAN DER KROE
en
J.W. IJNTEMA.
1815.

[deel 2, pagina V]
INHOUD
VAN HET
MENGELWERK.

Redevoering, over den Invloed van den Koophandel op de Zeden. Door n. swart.	1
Brief, aan den Redacteur der Vaderlandsche Letteroefeningen, over het, bevorens medegedeelde, Verslag van de Redding eens Drenkelings door den Keizer van Rusland.	15
Gedenkschriften van renée bordereau, gezegd langevin, betreffende haar Soldatenleven in de Vendée, door haarzelve verzameld.	19
Zuster martha.	26
Over de Liefde tot zijn Geboorteland.	32
Brief van eenen Vader aan den Redacteur der Vaderlandsche Letteroefeningen, over de betwiste Naamgeving aan zijnen Zoon.	36
Zes Maanden te voren; zes Maanden er na! Of: De Franschjes, zoo als er wel meer zijn.	38
Nederlands Feestviering in Nov. 1814. Dichtstukje.	44
Welkomgroet van elize aan den Winter. Door robedé van der aa. Dichtstukje.	45
Een woord over het Hertogdom Parma.	47
Nog iets over Grafschriften.	47
Grafschrift.	48
Eenvoudige Gedachten, over den vermoedelijken zin van het bedenkelijke in de woorden van paulus, Filipp. III:7-17.	49
Oordeelkundige Gissing, over jak. III:6a. Door b. van willes, Predikant te Nieuwland.	54
Verslag van merkwaardige Genezingen, door de Electriciteit te weeg gebragt. Door p. van werkhoven, Apotheker te Utrecht.	57


[deel 2, pagina VI]

De vroegere Levensjaren van napoleon buonaparte.	64
Het Ontwerp van hendrik IV tot een' eeuwigen Vrede.	72
Historie van jean marie hervagault, den vermeenden Dauphin van Frankrijk. Door a. von kotzebue.	76
Roelof schenkel. Door w.h. warnsinck, bernsz. Romance.	83
De Plagen van Egypte. Door e.d. clarke, LL. D. 86 Eenvoudig Schrijven eener Schotsche Vrouwe aan Keizer alexander.	87
Anecdote van Prins schwartzenberg.	88
Redevoering, ten bewijze, dat de Mensch zich over de zekerheid zijnes doods met geen regt te beklagen heeft. Door c.w. westerbaen, Predikant bij de Remonstrantsch-Gereformeerde Gemeente te Amsterdam.	89
Aanmerkingen, betreffende de voordeelen der Metaal-Ethers, tot geneeskundig gebruik.	102
Over de wreedheid bij de Hindous.	105
Belangrijk Verslag der Reize van buonaparte, van zijn vertrek van Doulevent tot aan zijne inscheping te Frejus; nevens eenige wetenswaardige Bijzonderheden, betreffende zijn laatste oponthoud te Fontainebleau, en zijn tegenwoordig verblijf te Porto-Ferrajo.	108
Historie van jean marie hervagault. (Vervolg en slot van bl. 83.)	123
De Vorftin in het Dorp. Door a.c.w. staring. Dichtstukje.	128
Bijdrage tot de Geschiedenis van den Oorsprong der Amsterdamsche Maatschappij tot Redding van Drenkelingen.	134
Hollandsche openbare Soberheid.	135
Gevaarlijk Parijsch Suikerwerk.	135
Geen water in den wijn.	136
Kort en bondig Bescheid.	136
Kerkelijke Aanspraak, ter gelegenheid der vernieuwde viering van Leiden's Ontzet, gehouden den 3 Oct. 1814. Door i. molenaar, Leeraar der Doopsgezinden te Leiden.	137
Over Verkoudheid en Longtering. Iets voor hen, die geene Geneeskundigen zijn. Door j.w. kirchner, Med. Doctor te Amsterdam.	149


[deel 2, pagina VII]

Iets, over den Persoon en de Schriften van den Heere de chateaubriand.	155
Berigt nopens eenen Brief, Bijzonderheden, betrekkelijk den Dood van den Hertog van enghien, bevattende. Door h.h. donker curtius, te Arnhem.	159
Zeldzaam Verhaal wegens eene Vrouw, gevonden in de Pyreneën.	162
Geschiedkundig Overzigt, rakende napoleon buonaparte; door iemand, die hem sedert vijftien jaren van zeer nabij gekend heeft.	168
Het Klaauwtje Knoflook; of: groote Gebeurtenissen door geringe Oorzaken.	173
De bevestigde Vrede. Door c. de koning, lz. Dichtstukje.	177
Lof der Koffij. Dichtstukje.	179
Een drietal Anecdoten van Keizer alexander.	181
Een woord over en van den Franschman.	184
Redevoering, over de Vaderlandsliefde. Door n. messchaert, Leeraar der Doopsgezinden te Rotterdam.	185
Iets, over het gebruik van de Digitalis Purpurea (Rood Vingerhoedskruid) in de Hydrops, of Waterzucht. Door p.w. keuchenius, Med. Doct. te Schoonhoven.	198
De Koningin der beide Siciliën.	203
Geschiedkundig Overzigt, rakende napoleon buonaparte. (Vervolg van bl. 173.)	205
Proeve eener Vertaling der Ilias van homerus. (Boek IX. vs. 221 &c.) Door Mr. j. van 's gravenweert.	215
De Kiem en de Vrucht van het Natuurlijk Talent; eene echte Anekdote, rakende den vermaarden Graveerder schmits.	220
Vaderlandsche Verbondseed. Door m. westerman. Dichtstuk.	226
Bonaparte. Dichtstukje.	230
Vorstelijke Bezigheden van ferdinand VII, tegenwoordigen Koning van Spanje.	232
Betrekkelijke Uitgestrektheid van het Russische Rijk.	232
Iets over den Kunstschilder wouter joannes van troostwijk. Door jeronimo de vries.	233
Waarneming eener buitengewoon lange Tong. Door n.c. meppen, Chirurgijn en Apotheker te Diemen.	245


[deel 2, pagina VIII]

Geschiedkundig Overzigt, rakende napoleon buonaparte. (Vervolg van bl. 214.)	255
Buonaparte te Parijs.	262
Vaderland en oranje. Eene Gelijkenis.	264
De Weelde. Eene Vertelling.	265
Het Dansen.	269
Werner.	272
De Godzaligheid heeft de Belofte - ook des tegenwoordigen Levens.	273
De Man en de twee Krukken. Eene Fabel.	274
Iets, over de Voorbidding voor Kranken, in de Kerken, bij den openbaren Godsdienst.	277
Kort Berigt omtrent den aard en de behandeling der Mazelen, welke in de maanden Dec. 1814, Jan. en Febr. 1815. te Leiden algemeen geheerscht hebben. Door n. paradijs, Med. Dr. aldaar.	284
Brief uit China van den Weleerw. Heer william milna, Zendeling te Canton; benevens een Adres van het Committé des Engelschen Genootschaps tot verspreiding van Godsdienstige Geschriften, over de gemakkelijkheid en het aanbelang van het drukken van Godsdienstige Geschriften, ten einde dezelve in het Chinesche Rijk in omloop te brengen.	288
Verslag van de Afscheids-Representatie van wattierziesenis op den Amsterdamschen Schouwburg, den 8sten van Bloeimaand 1815.	296
Geschiedkundig Overzigt, rakende napoleon buonaparte. (Vervolg en slot van bl. 262.)	303
Verhaal van den Moord der Turksche Krijgsgevangenen te Jaffa; door den Heer miot, Ooggetuige.	310
Napoleon's Terugkomst in Parijs. Door b.h. lulofs. Dichtstuk.	314
Madame catalani.	318
Karakteristieke Trek van een' Franschen Bloedzuiger.	320
Redevoering over de Godsdienstige Opvoeding. Door n. messchaert.	321
Frederik willem III, tegenwoordige Koning van Pruissen.	338
Iets, over de Arabische Paarden. Door rousseau, Consul-generaal van Frankrijk te Aleppo.	347
Louiza venoni. Eene Italiaansche Geschiedenis.	351
Satirieke Aankondigingen.	361
Bemoediging. Door w.h. warnsinck, bernsz. Dichtstuk.	363


[deel 2, pagina IX]

Zegezang, toegewijd aan zijne Koninklijke Hoogheid, den Prinse van Oranje. Door Mr. j. van 's gravenweert. Dichtstuk.	366
Vaderlandsch Zegelied, uitgesproken bij het sluiten van den Amsterdamschen Schouwburg, den 24sten van Zomermaand, 1815. Door m. westerman. Dichtstuk.	368
Anecdote, rakende den vermaarden Heere fox.	371
Anecdote, ter gelegenheid eener Illuminatie.	372
Aardig Zeggen van Don francisco de velasco.	372
De Muzikale Wereld.	372
Kerkelijke Redevoering op den Dank- en Bede-dag van 5 Julij 1815. Door n. swart, Leeraar bij de Remonstrantsch-Gereformeerde Gemeente te Amsterdam.	373
Frederik willem III, tegenwoordige Koning van Pruissen. (Vervolg en slot van bl. 346.)	386
Lijkrede op de gesneuvelde Nederlanders, in de Veldslagen bij Quatre-Bras en Belle Alliance, op den 16 en 18den van Zomermaand 1815.	393
De Boon. Eene Vertelling.	407
De Zegepraal van den 16 en 18den Junij 1815. Door c. de koning, lz. Dichtstuk.	416
Op de Overwinning van den 18den Junij 1815. Dichtstukje.	419
Redevoering over de vereeniging eens Volks tot algemeene Weldadigheid, beschouwd als eenen zekeren toetssteen van deszelfs Verlichting. Door Mr. a. siewertsz van reesema, Advocaat te Rotterdam.	421
Bijzonder Geneeskundig Geval. Door p.w. keuchenius, Med. Doct. te Schoonhoven.	445
Beschouwing van eenige Grondstellingen der Mystieken. Door Mevr. van stael.	449
Protest, of Beklag, tegen de Oude-vrijers Belasting, in Engeland.	453
Gevolgen van een, onlangs plaats gehad hebbend, overhaast Vertrek uit Parijs. Volgens verhaal van iemand uit de Familie van john bull.	456
Het leerzaam Afscheid. Eene Vertelling op gegeven Woorden.	460
Aan den Kroonprins der Nederlanden. Dichtstukje.	465
De Gierigaard en de Jood.	467
De Eed bij Overdragt.	467
Het Vaderland van het Kameleon. Puntdicht.	468
Bid-uur, gehouden 2 Aug. 1815. Door b. rusburg, Leeraar der Doopsgezinden te Hengelo.	469


[deel 2, pagina X]

Het Leven van Koningin maria leckzinska, Grootmoeder van lodewijk XVIII, den tegenwoordigen Koning van Frankrijk.	478
Proeven uit den Eersten Zang van een nog onuitgegeven Dichtstuk van m. westerman, getiteld: De Invloed der Vrouwen op de vier Tijdperken des Menschelijken Levens.	485
De Boon. (Vervolg van bl. 415.)	492
Korte Beschrijving van St. Helena.	502
De Diligence. Een luimig Tafereel.	507
Zonderling Misverstand.	509
Joodsche Zwarigheden uit den weg geruimd.	510
Morgenklagt aan lykoris. Dichtstukje.	511
Brief van christoffel columbus aan den Koninklijken Schatmeester van Spanje, raphael sanxis, geschreven uit Lissabon, onmiddellijk na zijne wederkeering van den eersten togt naar de nieuwe Wereld.	513
Iets, over een heerschend, allerschadelijkst Misbruik, in de Praktijk der Geneeskunst, ten Platten Lande en in sommige Steden van ons Vaderland, doch wel inzonderheid te Rotterdam, plaats grijpende.	520
Het Leven van Koningin maria leckzinska, Grootmoeder van lodewijk XVIII. (Vervolg van bl. 484.)	526
Algemeen Overzigt der Voorwerpen van Natuur, Kunsten en Wetenschappen, tijdens de Fransche overheersching, uit de Vorstelijke en Lands-Verzamelingen, aan ons Vaderland ontroofd. Door Jonkheer w.h.j. van westreenen, te 's Gravenhage.	532
Vergelijking van twee groote Mannen, jonathan wild en napoleon.	542
Iets, over Frankrijk.	546
De Boon. (Vervolg en slot van bl. 502.)	553
Bij de Intrede en het Verblijf van den Erfprins van Oranje-Nassau, binnen Amsterdam, op den 30 en 31 Aug. 1815. Door c. sepp, jansz. Dichtstukje.	561
De Dief van Corbiën.	563
Beroep op het Hart, ten aanzien der Afrikaansche Slavernij.	565
De Slaaf. Een Fragment.	570
Iets, over het Geilnauer Mineraalwater. Door f. van der breggen, cornz., Med. Dr. te Amsterdam.	571
Waarneming, wegens het nut van het Dierlijk Magnetismus, bij eene langdurige ongeregelde beweging van het Zenuwgestel. Door a. polak, Med. Dr. te 's Hage.	574


[deel 2, pagina XI]

De Vendée.	576
Verhaal van een Reisje langs de Slagvelden van Belle Alliance, Quatre-Bras en Ligny, van den 15 tot 20 September 1815. In vier Brieven. Door Mr. j. scheltema, te 's Gravenhage.	581
Brief van een' Duitscher, wegens de benadering van eigene, en ook van onze Vaderlandsche Kunst, in het Parijsche Museum.	598
Het Slagveld van Belle Alliance. Dichtstukje.	602
Aan den Heer c. loots, na het hooren van deszelfs Dichtstuk: De Lof van den Burgerstand.	604
Puntdichten. Op den Amsterdamschen Schouwburg. Op de Afbeelding van Talleyrand. Ney eergierig. Op de Venus de Medicis.	604
Muzikaal berigt.	606
Onderzoek en Verdediging van het Voorbidden voor Kranken, in de Kerken, bij den openbaren Godsdienst.	613
Over de Zwavelbron van Bentheim. Door e.j. thomassen a thuessink, A.L.M., Med. et Philos-Doctor, Medic. Practic. Professor aan de Akademie te Groningen.	620
Het Leven van Koningin maria leckzinska, Grootmoeder van lodewijk XVIII. (Vervolg en slot van bl. 532.)	628
Uittreksel eener Reize eens Engelschmans door België.	637
De arme johan. Eene letterlijk ware Geschiedenis.	645
Puntdichten. Generaal Bachmann en Maarschalk Ney-Buonaparte en zijn Adjudant. Napoleon bekeerd. Gering Verschil. De arme Millionair.	659
Of het inderdaad een Panische Schrik was, die de Franschen, bij het ontruimen van Holland, in den Slag bij Waterloo en elders, beving, gelijk de Ex-keizer heeft verklaard.	661
Muzijk.	661
Onderzoek en Verdediging van het Voorbidden voor Kranken, in de Kerken, bij den openbaren Godsdienst. (Vervolg en slot van bl. 620.)	665
Beschrijving van het Gaslicht; met de Afbeelding van eenen Gaslicht-Toestel.	673
Vervolg op den Brief van een' Duitscher, wegens het Parijsche Museum.	682
Uittreksel eener Reize eens Engelschmans door België. (Vervolg en slot van bl. 644.)	687
Olivia, of de Moeder naar de Mode.	693


[deel 2, pagina XII]

De Veendamp. Door h. van loghem. Dichtstukje.	700
De edelaardige Vorstin.	702
De verschalkte Studenten.	703
Anecdote voor Schaatsrijders.	704
Bij het beschouwen der Kist, waarin hugo de groot Loevestein werd ontvoerd. Dichtstukje.	705
Muzijk.	706
Redevoering over vondel's Treurspel, Gijsbrecht van Amstel. Door j. koning, te Amsterdam.	709
Iet naders over het Geilnauer, en over het Drieburger Mineraalwater.	724
Levenswijze en Vermakelijkheden der Londensche Groote Wereld.	725
Lucien buonaparte.	740
Fragment, of laatste Tooneel, van een Tooneelspel, getiteld: Buonaparte, of de misbruikte Troonafstand.	741
Fransch Vernuft.	744
Afscheidsgroet aan mijnen Broeder, bij zijne Reize naar de West-Indiën. Dichtstukje.	744
Bij de Aankondiging der Vertooning van het Hoogduitsche Melodrama, Het Spook getiteld, op Amstels Schouwtooneel.	747
Op de Gesneuvelden in den jongsten, beslissenden Veldslag.	748
Muzijk.	748




2009 dbnl


_vad003181501_01


grieks


Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1815




DBNL-TEI 1



2009-09-04

VH

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1815
 
Zie: https://www.dbnl.org/tekst/_vad003181501_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 











{==1==} {>>pagina-aanduiding<<}

Boekbeschouwing.

Derde zestal Leerredenen, door J.H. van der Palm. Te Leyden, bij D. du Mortier en Zoon. 1813. In gr. 8vo. 235 Bl. f 1-10-:

Meermalen hebben wij nu deze Leerredenen, sedert hare eerste verschijning, gelezen, en telkens maakten zij op ons denzelfden weldadigen indruk. Welk eene warmte, welk een gloed, maar vooral, welk eene waarheid moet er in stukken heerschen, die het hulpmiddel der verrassing, den prikkel der nieuwheid, kunnen missen! Ja waarlijk, hoe lang zoo minder voelen wij ons geschikt, dezelve koel te beoordeelen; maar hoe lang zoo meer, om de tolken te zijn der algemeene dankbaarheid; en zouden wij aan onze taak meenen voldaan te hebben, wanneer wij derzelver waarde en voortreffelijkheid geheel in 't licht stellen, en op eene of andere minder in 't oog loopende schoonheid opmerkzaam konden maken. Want, was er al, bij de eerste lezing, hier of daar iets, dat ons eene vlek toescheen, bij een herhaald en dieper onderzoek verdween het meestal uit ons oog. Het is uit dien hoofde, dat wij ons met een dubbel genoegen zetten tot de aankondiging dezer stukken, en hopen daardoor een nieuw bewijs te geven, zoo wel van onze diepe vereering voor de ongemeene begaafdheden des Hoogleeraars, als van onze deelneming in den bloei van de gewijde welsprekendheid op onzen vaderlandschen bodem.
Met betrekking tot den inhoud van het voor ons liggend zestal, kunnen wij aanmerken, dat dezelve onzen wensch, bij het slot van onze laatste aankondiging geuit, dadelijk vervult. Drie van de zes Leerredenen in dezen bundel behandelen stoffen uit het O.V., en nog ééne zelfs kan men als tusschen het O. en N.V. in 't midden plaatsen.

{==2==} {>>pagina-aanduiding<<}

Bij de eerste Leerrede, de dood van Jezus, Joan. XIX:30b., vinden wij eene bijzonderheid, waarvan wij terstond moeten spreken; er is namelijk een gebed bijgevoegd. Zonder hier te bepalen, of en in hoe verre zij gelijk hebben, die beweren, dat men nimmer gebeden moest opschrijven, nemen wij dit geschenk dankbaar aan. Welligt ook vond de Redenaar zich verpligt, om ons eene proeve te geven van 't geen een Christelijk gebed, naar zijne voorstelling, behoorde te zijn. En wie zou in dezen iet anders, dan iet meesterlijks, van den Meester verwachten? Het is gebed, en dit is veel gezegd; want wie, die in het geval is van openlijk te moeten bidden, weet niet, hoe moeijelijk het zij, hierin den regten toon te treffen? Hoe ligt, vooral wanneer men het vooraf moet stellen, valt men in het beschrijvende en verhalende, zoodat de vorm van aanspraak alleen het onderscheidend kenmerk van 't gebed is; of het blijft geene openlijke voorbidding voor de Gemeente. Het midden, derhalve, tusschen het weidsche en platte, tusschen het stijve en ongeregelde, is het, waarop het hier aankomt. En dit midden vinden wij hier gehouden. Het is statig verheven, en toch ernstig, hartelijk eenvoudig gebed, ware smeeking, en, bij al het ongedwongene, heerscht er orde en zekere gang in hetzelve. Het begint niet met eene beschrijving van Gods goedheid, maar met eene uitstorting des gemoeds, dat door dezelve, zoo als zij zich in Christus geopenbaard heeft, getroffen, verteederd en opgetogen is, dat alles in het licht van 's Heilands dood ziet, dat daaraan wenscht te beantwoorden door eene reinheid, die uit dankbaarheid voortvloeit, en op de eeuwigheid is gerigt. De herhaling, dat Jezus voor ons gestorven is, doet, in ons oog, eene ongemeene werking, en de schriftuurlijke taal zet geene geringe waarde bij aan het geheel.
Van de Leerrede zelve zouden wij veel kunnen zeggen; maar wat zou dit anders kunnen zijn, dan dat het hoogste onderwerp op eene allezins waardige wijze is

{==3==} {>>pagina-aanduiding<<}
behandeld? Het is de teedere toon eener Lijkrede op Jezus. Het zijn geene bespiegelingen over den dood; maar de dood zelf wordt ons voor oogen gesteld. Wij zien Jezus, de omstanders, vrienden, vijanden; maar dan verheft zich de geest, als om zichzelven op te beuren, tot het groote oogmerk der zaligheid, en beschouwt Jezus dood, als de vervulling van alle Gods beloften, - als den hoofdinhoud van der Apostelen prediking, - als de volmaking van zijne leer, en de kroon van zijn leven, - als ons leven. Elk van deze onderdeelen is belangrijk en levendig door den een' of anderen nieuwen trek. Heerlijk vooral is het slot, dat bij het hooren en in den geheelen zamenhang een'. treffenden indruk moet hebben gemaakt: ‘Het behoorde tot de lijkpligten van vele volken, dat zij aan geliefde gestorvenen een offer bragten, en iets van 't geen hun dierbaarst was aan derzelver schimmen afstonden, of met hen begroeven. Gij zijt nu wederom bij het sterven van Jezus tegenwoordig geweest, en ik vraag van u een offer, in zijnen naam, ter liefde van hem, ter eere van zijne nagedachtenis. Een moeijelijk offer vrage ik u, waarvan gij bezwaarlijk scheiden kunt, en 't welk gij nogtans voor hem moet ten beste hebben, of gij bemint en eert hem niet. Het is het offer van uwe zonden en uwe liefde tot de wereld!’ - Wie dit een kunstgreep der welsprekendheid wil noemen, die moge het doen. Wee het hart, dat daarbij ongevoelig blijft; maar heil den Redenaar, wien het gegeven is, door zulke kunstgrepen de harten gevangen te nemen!
Eene enkele aanmerking zij ons veroorloofd. Het komt ons namelijk voor, dat het verband tusschen de leer en den dood van Jezus nog naauwer had kunnen worden aangewezen. Het was eene leer der genade, die door den dood der genade verklaard werd, zoodat beiden hier ineensmelten. Zouden de deelen ook niet in eene natuurlijker en noodzakelijker orde op elkander hebben kunnen volgen?

{==4==} {>>pagina-aanduiding<<}

De twee volgende Preken, Jakob's droom, Genes. XXVIII:10-15, en Jakob's ontwaken, Genes. XXVIII:16-22, geven ons weder heerlijke proeven van dat gadeloos vermogen des hooggel. Redenaars, om in de verhalen der H. Schrijveren het beeld van ons eigen hart en leven te zien, zoodat de H. Schrift een spiegel en eene openbaring van ons binnenste wordt. Door eene verklaring, die niets meer te wenschen overlaat, wordt alles aanschouwelijk voor ons gemaakt, en tot den kring van onze eigene ondervinding teruggebragt, zoodat het geheel een spiegel van ons eigen gemoed en leven wordt. Wij vlugten met den zwakken Jakob, leggen ons met hem neder in het open veld, onder den Oosterschen hemel, gevoelen deernis met en liefde jegens hem, niettegenstaande zijne gebreken, en voelen ons van het heerlijk teeken der Goddelijke Voorzienigheid dermate getroffen, dat wij ons niet weerhouden kunnen van eene opgave der verklaring; ‘Hoe hoog de hemel zij boven de aarde, er is een weg, die onmiddellijk van dit benedenrond naar het verblijf der Godheid leidt; er is, als 't ware, een ladder, die van hier tot daartoe reikt. Wat op de wereld omgaat, komt tot kennis van Hem, die daar boven woont; wat in den hemel beraamd wordt, wordt op deze aarde ten uitvoer gebragt. Want die weg is nimmer onbetreden, die ladder staat nimmer ledig. Engelen Gods klimmen daarbij op en neder. Dienaars en boden van God zijn altijd, altijd bezig, om de gemeenschap tusschen hemel en aarde onafgebroken open te houden. De gansche ruimte is aangevuld met werktuigen der Goddelijke Voorzienigheid. Van de onderste tot de bovenste sport der ladder, overal zijn uitvoerders van Gods raad en wil, en er is dus geen afstand, er is geene klove meer! Jehova zelf staat aan het opperste einde; alles ziet, alles bestuurt Hij; van Hem daalt alles af, tot Hem klimt alles op. Alom, op den ganschen aardbodem, staan zulke ladders opgerigt; zelfs daar de eenvoudige

{==5==} {>>pagina-aanduiding<<}
herdersknaap, vlugtende voor den toorn zijns broeders, in het open veld te slapen ligt; iedere plek der aarde is een deel van het groote huis van God! Ieder stip aan het hooge luchtgewelf is eene poort des hemels!’ - Op deze verklaring volgt het tweede gedeelte der Leerrede, dat de leer- en troostrijke waarheden bevat, welke in den tekst liggen opgesloten. Deze waarheden zijn: 1.) Er is eene Voorzienigheid, die alles regeert. 2.) Het lot van ieder mensch is in de zorgen van deze Voorzienigheid mede begrepen. 3.) De bewustheid dezer Goddelijke zorg is troostrijk voor allen, die geroepen worden, om in moeijelijke omstandigheden den raad van God te dienen. 4.) Men kan op deze zorg en goedkeuring ook dán staat maken, wanneer men door eigen schuld, of vergrijp, zich in die moeiten heeft ingewikkeld.
De tweede Leerrede, aan den vromen Aartsvader toegewijd, geeft ons, bij wijze van opheldering des geschiedverhaals, een juist en treffend tafereel van Jakob's eenvoudige, doch schoone en edele gemoedsaandoeningen; waarop eene voorstelling van den aard en de waardij van goede, godsdienstige voornemens volgt. Het eerste gedeelte bevat vier onderdeelen: 1.) Jakob beloofde eene gelofte. 2.) De woorden: wanneer God mij behoed zal hebben, moeten niet volstrekt voorwaardelijk worden opgevat. 3.) De Heer zal mij tot een God zijn, is het eerste deel van Jakob's belofte. 4.) Jakob voegt er bij: Deze steen, dien ik tot een opgerigt teeken gezet heb, zal een huis Gods wezen. - Het tweede gedeelte betreft, 1.) godsdienstige voornemens, 2.) godsdienstige voornemens, in een plegtig oogenblik opgevat en aan den dag gelegd, en 3.) godsdienstige voornemens, daarna heiliglijk gehouden, en door daden volbragt.
De vierde Leerrede, de Lofzang van Maria, Luk. I:46-55, is inderdaad een stuk van eene geheel eigene soort, gelijk wij in den beginne reeds zeiden, en staat als tusschen het O. en N.V. in 't mid-
{==6==} {>>pagina-aanduiding<<}
den. En hier, zouden wij zeggen, is van der palm in zijn eigen vak en gebied. Wij willen wel bekennen, dat de lofzang van Maria nimmer dien indruk op ons had gemaakt, en dat wij altoos meer den geest van eene gewone Israëlitische vrouw, die zich verheugt over hare eer en die van haar volk, dan den stillen, bescheiden' en teederen toon van de Moeder des Heeren daarin meenden te bespeuren. Maar hoe geheel zijn wij, na het lezen van deze Preek, van denkwijze veranderd! Hoe weet van der palm alles nieuw te maken, en zoo voor te stellen, dat men onwillekeurig gevoelt: Ja, zoo, en niet anders, moest Maria zingen! Eerst zien wij den indruk, welken de aankondiging van den hemelschen bode op haar moest maken - en hoe kiesch is hier alles behandeld! - dan worden wij als in het binnenste van Maria, de stilpeinzende, maar tevens de fiere maagd, ingeleid, die bij hare nederigheid gevoelt, dat het Koninklijk bloed door hare aderen stroomt, en dat zij den Heiland des menschdoms ter wereld zal brengen; wij hooren den lofzang als uit haar vol gemoed stroomen, en wij juichen en danken met haar. De ontwikkeling is, om er niet meer van te zeggen, duidelijk, krachtig, en getuigt van eene ongemeene gave, om zich in de zielsgesteldheid van iemand te verplaatsen. In het tweede gedeelte bepaalt zich de Redenaar bij het leerzame van Maria's karakter en van Gods handelwijze omtrent haar, en spreekt ook hier in eenen geest en toon, die aan het voorafgaande allezins waardig is.
De vijfde Leerrede, de vrijwillige zelfvernedering van Jezus, Filipp. II:6-8, is een uitstekend bewijs van 's Redenaars zeldzame kunst, om de afgetrokkenste waarheden der stellige Godgeleerdheid praktikaal te behandelen. Om het vrijwillige der zelfvernederinge van Jezus te doen uitkomen, bepaalt hij zich in de tekstverklaring eerst bij deszelfs oorspronkelijke Goddelijkheid, en dan bij de vijf volgende punten: 1.) Hij heeft zichzelven

{==7==} {>>pagina-aanduiding<<}
vernietigd, de gestalte eens dienstknechts aangenomen hebbende. 2.) Hij is den menschen gelijk geworden. 3.) In de gedaante gevonden van een mensch, heeft hij zichzelven vernederd. 4.) Hij is gehoorzaam geworden tot den dood. 5.) - tot den dood des kruises. Daarna wordt de waarheid, het gewigt en de nuttige invloed van deze leer op onzen wandel ontwikkeld.
Treffend en aandoenlijk teeder is de laatste Leerrede, Jakob's vreugde bij het wedervinden van zijnen zoon Jozef, Genes. XLV:25-28. Alles is hier even juist, even schoon en eenvoudig roerend; wij herkennen hier den man, die voor kinderen kan schrijven, dat ook volwassenen met verrukking lezen, en die, tot volwassenen sprekende, ook van kinderen verstaan wordt; met één woord, den Schrijver van den Bijbel voor de Jeugd. Wij weten niet, aan welk gedeelte der Preek wij de voorkeur zullen geven, óf aan de naauwkeurige, gevoelvolle ontwikkeling van den tekst, óf aan de aanwijzing der troostvolle overdenkingen, die daaruit voortvloeijen. Zij bestaan in de vier volgende punten: 1.) Gods handelwijze in het uitdeelen van droefheid of vreugde onder de menschen is geheel verschillend van onze berekening. 2.) Geen onheil is zoo groot, of de magt en goedheid van God zijn groot genoeg, om het te herstellen, of te vergoeden; geen schepsel, onder Gods bestuur geplaatst, mag immer wanhopen. 3.) De wegen, waardoor wij ons ongeluk voltooid achten, zijn menigmaal dezelfde, waardoor God ons geluk volkomen maakt. 4.) Met al het ongeluk, of met al het geluk, 't welk ons onder Gods bestelling overkomt, moeten wij het aandenken aan den dood verbinden, en nimmer uit onze gedachten verliezen: Ik zal dit lijden, of ik zal dit genieten, eer ik sterve. - Deze Preek ontleent een bijzonder belang van den tijd, waarin zij is opgesteld, en misschien ook uitgesproken. Welk eenen indruk moet zij bij het hooren gemaakt hebben, en met welk een gevoel moet een ieder ze nu nog lezen en herlezen! Hoe zullen de gelukkigen, die in den

{==8==} {>>pagina-aanduiding<<}
toestand van Jakob hun eigen lot mogten zien, den begaafden Redenaar danken en toejuichen, die zoo rein menschelijk gevoelde, en hunne verrukking zoo levendig en treffend wist te schilderen! Doch men leze zelf, en lave zich alzoo aan deze gouden appelen in zilveren schalen.




De godvruchtige Avondmaalganger, of Overdenkingen tot regt gebruik van het Avondmaal. Door J.L. Ewald. Uit het Hoogduitsch, door B. Verwey. Tweede Druk. Te Amsterdam, bij J. van der Hey. 1814. In gr. 8vo. 320 Bl. f 2-18-:

Hetgeen wij hier aankondigen, is een herdruk van het werk, reeds voor elf jaren in onze taal uitgekomen; doch naar eene latere, geheel omgewerkte, Duitsche uitgave, en met bijvoeging van eene laatste afdeeling, bevattende Overdenkingen voor ziekelijke menschen, en Vaderlijke raadgevingen voorjonge lieden, destijds weggelaten. Toen gunstig verslag van hetzelve gegeven hebbende, herhalen en bevestigen wij gaarne allen toegedeelden lof. Men kent, trouwens, den Schrijver en - den Vertaler, die het zijner penne waardig keurde. Eenvoudige klaarheid en warmte van stijl vereenigt zich met gewigt en doelmatigheid van gedachten. Regt stichtelijk, regt opwekkend en tevens leerzaam is inderdaad het geheele boek. En in het bijzonder draagt ook het later bijgevoegde, vooral de vaderlijke raadgevingen, onze volle goedkeuring weg. Dat jonge lieden deze regt gepaste en gegronde waarschuwingen tegen het ongeloof en de ongeloovigen veel mogen lezen!
Of men somtijds twijfelen mogt, of wij het overige wel hebben herlezen; zoo mogen hier nog een paar aanmerkingen volgen. De eerste is, dat de Schrijver, of althans Vertaler, naar ons oordeel, de populariteit, ten

{==9==} {>>pagina-aanduiding<<}
koste van den goeden smaak en de deftigheid, overdrijft, wanneer hij, bl. 19, de bete broods, in het Avondmaal gebruikt, noemt eenen wissel op de versterking en levendigmaking door Hem (Jezus.) Ja, is het wel populair, duidelijk en voor iedereen bevattelijk? - Ten andere moeten wij ons beklagen, het gestelde omtrent Jezus zielelijden in Gethsemane, op het laatst der 176 en de volgende bladz., niet verstaan te hebben. Wij gissen naar de reden van deze duisterheid, zonder iets te durven bepalen. Misschien is zij door een schrijf- of drukfoutje verergerd.
Overigens herhalen wij onzen lof, ten aanzien van de redelijkheid der begrippen, en den waarlijk Christelijken geest en toon, te gelijk in dezelven heerschende, waarvan, onder andere, bl. 29 voorbeeld geeft.

De Hope Israëls, uit Daniëls Nachtgezigten afgeleid, enz. door eenen Vriend der Joden. Te Utrecht, bij Kemink en Zoon. 1814. In gr. 8vo. f :-14-:

Deze eenvoudige vrucht van stille overdenking in ledige uren, tot onderzoek der oude voorspellingen wegens het rijk van den Messias en derzelver vergelijking met het Boek der Openbaringe van Joannes, en alzoo ter ontwikkeling en betooging, dat de Heer en Koning der Christenkerk, ondanks alle vervolgingen en verleidingen van den Duivel, dit Godsrijk bewaren en herstellen zal met der Joden eindelijke bekeering, moge zeer wel gemeend zijn; dit vertrouwen wij volkomen: maar wij kunnen haar nimmer aanprijzen als eene rijpe vrucht in den gouden lusthof der Bijbelsche Uitlegkunde. De Schrijver toont zoo geheel zijne onkunde in de Oostersche meesterstukken der H. Poëzij, dat hij, door zijne navolging van de letterlijke Nederlandsche overzetting, alle de eigendommelijkheden en schoonheden van taal en dichtstuk voorbijziet, en redenering op redenering sta-
{==10==} {>>pagina-aanduiding<<}
pelt omtrent eene daadzaak, welke alvorens eene menigte van uitlegkundige wijzigingen behoeft, eer men zich bij mogelijkheid kan geregtigd oordeelen tot zulk eene verklaring. Wij vinden alzoo in dit vertoog volstrekt niets bijzonders, dan hetgeen bij de voorstanders van het duizendjarig Rijk honderdmalen gezegd en op nieuw herhaald is, zonder uit alle die opwarmingen eenen enkelen nieuwen grond tot bewijs aan te voeren. Dat men toch zijne eigenliefde leere matigen, om onder het getal der Uitleggers te behooren, waartoe duizende kundigheden noodig zijn, welke de Schrijver dezer Hope Israëls overal blijkbaar toont te ontberen!




De pligten van den Arts, ter behartiging voor praktiserende, bijzonder jonge, Artsen; door C.W. Hufeland, Koninklijken Pruissischen Lijfarts, enz. enz. te Berlijn. Uit het Hoogduitsch vertaald, door J.J. Gaaswyck, praktiserenden Arts te Amsterdam. Aldaar, bij J.B. Elwe. 1814. In gr. 8vo. 52 Bl. f :-8-:

In dit klein, maar belangrijk boekje, beschouwt de beroemde hufeland de pligten van den Arts, omtrent den zieke, omtrent het publiek, en omtrent zijne ambtgenooten. Zonder op eene volledige of zeer grondige behandeling te kunnen bogen, bevatten deze drie hoofdstukken gewigtige lessen, in eene hartelijke taal voorgedragen. In het eerste dringt hij bijzonder daarop aan, dat de Arts bestendig het groote doel zijner kunst, genezing, of, waar deze niet bereikbaar is, verzachting der menschelijke ligchaamskwalen, moet voor oogen hebben; dat hij alle andere inzigten, van belang, of roem, of kunstliefde, moet ter zijde stellen. Onder andere komt ons hier lezenswaardig voor, hetgene gezegd wordt over de bezoeken van den Arts, over het schrijven der recepten, over het houden van een welingerigt dagboek, waartoe wij hier echter gaarne eenige handleiding gevon-
{==11==} {>>pagina-aanduiding<<}
den hadden. - In het tweede hoofdstuk bepaalt hij zich voornamelijk tot de zorge, welke de Arts moet dragen voor zijnen goeden naam, en waarschuwt voor eenige gebreken, welke het meest hinderlijk zijn in zijn beroep. - In het derde, eindelijk, vinden wij eerst eenige algemeene regelen omtrent het gedrag der Geneesheeren jegens malkander, en vervolgens een' en anderen wenk betrekkelijk de geneeskundige consulten.
Wij zouden het boekje moeten uitschrijven, wilden wij het nader leeren kennen: want het levert alleen een vlugtig overzigt, en stipt, met enkele pennestreken, het voornaamste aan. Het onderwerp ware eene uitvoeriger, grondiger behandeling waardig geweest; doch dit schijnt in het plan des Schrijvers niet gevallen te zijn.
Wij raden daarom onzen Landgenooten, bijzonder jonge Artsen, zeer aan, de lezing en nabetrachting eener Akademische Redevoering van wijlen den beroemden Leidschen Hoogleeraar e. sandifort: de officio medici, perquam difficili, a multis pessime neglecto. Men vindt daarin breeder uiteengezet, wat er tot een goed Geneesheer behoort, en hoe men zich daartoe moet vormen. Zij is gedrukt achter de descriptio ossium hominis van dien verdienstelijken Schrijver, en dus, zeker, in veler handen.





Discours, ou la premiere partie anatomique, physiologique et historique, sur les différens Systemes de la Generation individuelle de l'Homme; matiere intéressante à tout homme qui pense. (Ce Discours auroit du être prononcé au Theatre anatomique de la Haye, à la fin de Nov. 1813.) Par B. de Sola, (Portugais) Médécin practicien, Accoucheur &c. A la Haye, chez les Freres Giunta d'Albani. 1814. viii et 59 pag.

Wij hebben in dit Discours niet veel bijzonders of

{==12==} {>>pagina-aanduiding<<}
nieuws gevonden; het bevat eene vrij oppervlakkige beschrijving der mannelijke teeldeelen, benevens eene korte historie van de verschillende gevoelens der voornaamste Natuurkundigen over derzelver werking, waarbij wij echter de nieuwste en zeker niet onbelangrijke bemoeijingen van oken en anderen, omtrent dit stuk, missen. - Voor het overige bevat het belangrijke bijdragen tot de levensbeschrijving des Schrijvers.
Wanneer de volgende gedeelten van dit Discours het licht zien, zullen wij ons oordeel over het geheel mededeelen: wie toch zal zich vermeten, eene Redevoering te beoordeelen, alleen naar het eerste gedeelte?




Galerij van vermaarde Vrouwen. Eene Bijdrage ter waardering van het Vrouwelijk Karakter in buitengewone omstandigheden. Vrij gevolgd naar het Hoogduitsch, door N.G. van Kampen. II Deelen. Te Dordrecht, bij A. Blussé en Zoon. 1814. In gr. 8vo. Te zamen 607 Bl. f 4-16-:

De ijverige en niet min bekwame van kampen levert ons hier een werk, oorspronkelijk in het Hoogduitsch wel geschreven, maar door hem, ten aanzien van de orde en rangschikking, en de zedelijke strekking, zeer aanmerkelijk verbeterd, en tot een gemakkelijk te overzien tafereel van vele beroemde of beruchte vrouwen, hare daden, karakters, deugden of ondeugden, gemaakt. De onderscheidene afdeelingen zijn: I. Heldinnen. II. Ongelukkige Vorstinnen. III. Vrouwelijke Gunstelingen van Vorsten. IV. Vrouwen, beroemd of berucht door grooten invloed op hare tijden. V. Geleerde en geestrijke Vrouwen. VI. Godsdienstige Vrouwen. VII. Liefderijke Echtgenooten. VIII. Stagtoffers des Bijgeloofs. IX. Zeldzame ongelukken. - Aanhangsel, behelzende: I. Korte Berigten, Karakterschetsen, Anekdoten en Gevoelens van vermaarde en gedenkwaar-
{==13==} {>>pagina-aanduiding<<}
dige Vrouwen. II. Geschiedkundige Waarnemingen, omtrent de waardering der Vrouwen, bij onderscheidene Volken. Voorts heeft van kampen, zoo veel mogelijk, de bronnen nagegaan, waaruit de Duitsche Schrijver putte, en zich hier en daar eene aanmerking veroorloofd; ook iedere levensbeschrijving van eene korte voorrede voorzien, die het voorname oogpunt aanwijst, waaruit dezelve te beschouwen is.
Niemand zal, na deze korte opgave, twijfelen, of het een onderhoudend en belangrijk werk zij, dat men ons hier levert. Eene groote verscheidenheid, en tevens vreemdheid, van lotgevallen en gezindheden treffen wij er aan. De stijl, die van kampen in het oorspronkelijke reeds innam, en onder zijne hand niet zal verloren hebben, is inderdaad levendig en fraai. Hij is, echter, niet overal dezelfde, maar wisselt, naar mate van het onderwerp, vrij sterk af: van hoog ernstig en gevoelig, tot gemeenzaam en boertende. De korte inleidingen zijn uitnemend; en, wien dezelve vervelen mogten, die zal - des houden wij ons verzekerd - ook het overige wel meest ongelezen laten.
Dit, evenwel, moeten wij, in spijt van allen lof, van het werk zeggen, dat het voor gewone romanlezers niet slechts, maar over het geheel voor vrouwen, niet zoo volkomen berekend is, als men in den eersten opslag zou denken. Voor de laatsten zijn de meeste behandelde personen te weinig vrouw, of althans kuische, waarlijk edele vrouw. Volgens onze ondervinding toch, zijn maitressen, en al waren ze nog zoo vorstelijk, verachtelijke voorwerpen in het oog der stille huismoeder en van het brave meisje. Door eene reeks van deugden, gesterkt door onze aanmerkingen omtrent omstandigheden, enz. enz. te harer verschooning ingebragt, brengen wij het naauwelijks zoo ver, dat zij met eenige belangstelling worden gadegeslagen. God beware onze schoonen bij dit gevoel, al moest ook het voorname doel van dit boek, en nog een geheele schat van wijsheid daarbij, verloren gaan! Ook dit dwaze

{==14==} {>>pagina-aanduiding<<}
Gods - deze partijdigheid der reine onschuld - is wijzer dan de menschen, en dit zwakke Gods sterker dan de menschen, en alle hunne pogingen, om door lessen en voorbeelden, en de Hemel weet wat al! den schat der kuischheid van hart en zeden bij hunne dochters te bewaren.
Bij deze aanmerking - zoo het er eene heeten mag - heeft zich eene andere bij ons opgedrongen. Zij is, dat de levens zoo ongelijk breedvoerig verhaald zijn. Gaarne hadden wij daarvan ten minste eenigen grond zien aangewezen; doch dit geschiedt slechts op ééne plaats eenigermate. Te weten, even of de Schrijver in onze boven gedachte aanmerking had gedeeld, zoo betuigt hij zich te spoeden, van de onwaardige tot waardiger leden der teedere sekse over te gaan, en daarom maar weinig van Madame de pompadour te willen zeggen. Zoo ergens, nogtans, dan was hier rijke stof, belangrijke, ja stichtelijke stof; want zij is zuiver afschrikkend, zuiver toonbeeld der schrikbarende jammeren, door een geil, overspelig, in één woord, oneerbaar wijf, over een gansch volk - zouden wij, van achtere, niet mogen zeggen, over een gansch werelddeel en verscheidene geslachten? - gebragt.
Dan, wij scheiden uit met deze reflectiën, welke de Schrijver, of Omwerker, zeker vóór ons zal hebben gemaakt, zonder dat overwegende tegenbedenkingen hem verandering toelieten. Er zijn ook zachte, edele, er zijn vele uitvoerige, en ons althans min bekende, onder deze tafereelen van vrouwelijk bedrijf en lotwissel. Wij, voor ons, lazen meest alles met belangstelling. Hetgeen wij in de bekende verzameling van mannen en vrouwen van enkelen, van anderen elders, gelezen hadden, of ons uit de geschiedenis herinnerden, dat kwam hier toch doorgaans vermeerderd en dikwijls verbeterd uit. Adeline de burde was ons geheel onbekend. Wat zeldzaam ongeluk! en geen min zeldzame vastheid van geest in een kind! Zeldzame barbaarschheid, zoo digt aan het beschaafd Europa! Ja, zij deed

{==15==} {>>pagina-aanduiding<<}
ons op nieuw uitroepen: waarom het gansche roofnest aan de boorden der Middellandsche zee niet uitgeroeid, ô Engeland! De heerschappij van den woesten Turk op Griekens heiligen bodem moge den letterminnaar, als den vromen Christen, ergeren; zijne cijnsbaarmaking van den handel der volken, door middel van eenig verworpen gespuis, is het toppunt der schande van het koelbloedige, en door bijzondere belangen meestal verdeelde, werelddeel, dat wij bewonen.
Tot een staal van stijl en denkwijze, het volgende over den dood van maria renata, gewaande tooveres, en het berigt van hare misdaad:
‘Wanneer dit berigt niet aan eene Keizerin was ingezonden, en niet met eene zoo droevige gebeurde zaak eindigde, zou men waarlijk genegen zijn, het geheel voor een geestelijk kluchtspel te houden; - en wanneer de jaarteekening niet zeventien honderd negen en veertig fpelde, zou die daadzaak zelve, het verbranden eener oude vrouw als tooverheks, geene verwondering baren. Maar dat nu, in het midden der wijsgeerigt eeuw, in het hart des beschaafden Duitschlands, in dat zelfde Wurtzburg, waar vijftig jaren later paulus en schelling de stoutste Neologie en de vermetelste wijsbegeerte leeraarden, zulk een feit plaats had, dit schijnt onbegrijpelijk, en men vraagt zich: Vanwaar toen een zoo uitstekend contrast tusschen het Roomschgezinde en Protestantsche Duitschland? Vanwaar, in ééne halve eeuw, zulk een overgang van het domste bijgeloof tot - een ander uiterste? Het antwoord is gereed: De orde der Jesuiten, toen nog alvermogend in vele Roomsche, vooral in geestelijke staten, weerde door haren verbazenden invloed het naburige licht, dat het zich niet verspreidde, dat het den diepen slaap der onderdanen van den mijter niet stoorde. Immers, de verspreiding der duisternis was het erkende hoofddoel der Jesuiten. Paters Jesuiten waren onderzoekers bij het befaamde regtsgeding. Het was een Jesuit, Pater gregorio gaar, die naast de

{==16==} {>>pagina-aanduiding<<}
houtmijt, waarop het overschot der ongelukkige verteerd werd, eene aanspraak aan de talrijk vergaderde menigte hield, daarin het gestreken en volbragte vonnis verdedigde, en de doodstraf der oude renata billijkte. - Vijfentwintig jaren daarna viel de orde der Jesuiten, en nu drong het licht met volle stralen ook in het Roomschgezinde Duitschland door.’






Woerden, in Slagtmaand MDCCCXIII. Door Mr. Jan Meulman, Vrederegter te Woerden. Met Afbeeldingen. In 's Gravenhage, bij J. Allart. 1814. In gr. 8vo. 491 Bl. f 3-12-:

Een uitvoerig en fraai gedenkstuk van een verschrikkelijk voorval en bedrijf! Het valt ons inderdaad moeijelijk, te bevatten, hoe de Heer meulman, ooggetuige en lotgenoot der gebeurtenisse, langzaamlijk heeft kunnen beschrijven, wat wij, die alles van hooren zeggen hebben, bijna niet uithielden om maar vlugtig te lezen. Doch, gelijk de ongelukkige dikwijls met een zeker genoegen op zijn ongeluk terugkomt, daarop stilstaat, daarover uitweidt, daarvan zijne gedachten niet kan aftrekken; gelijk dit inzonderheid het geval is met den vader, den vriend, den echtgenoot, die de zijnen verloor, in zijn eigen ongeluk zag omkomen, hen te vergeefs met zuchten en tranen terugroept, en zich nog slechts in zijne gedachten bij hen kan verplaatsen; even zoo schijnt het dezen Schrijver van Woerden in Slagtmaand 1813 te vergaan.
Van zeer vroeg en verre af, met de allereerste verwijderde aanleidingen, den vroegsten tegenspoed van napoleon in Rusland, begonnen, schetst hij ons de nadere gebeurtenissen in het vaderland en te Woerden, komt op de ontzettende catastrophe, houdt zich hierbij zeer lang op, en verzuimt eindelijk niets in de vermelding van den geheelen uitgang en aanhang des

{==17==} {>>pagina-aanduiding<<}
voorvals. In het verhaal van het voorgevallene te Amsterdam meenen wij eenige onnaauwkeurigheid, ten opzigte van de rangschikking of tijdsorde der gebeurde zaken, te hebben opgemerkt. Volgens den Heere meulman, namelijk, schijnt de, naar zijn oordeel al te groote, zachtheid dezer aanzienlijke gemeente; ten opzigte der doorkomende Franschen, Douaniers en dergelijke, alleen voor rekening te komen der oude stadsregering; terwijl de nieuwe, om haar voorzigtig beleid, ten hoogste geprezen wordt. Wij nogtans meenen, dat dit loffelijk beleid juist daarin moet bestaan hebben, dat men allen schijn van vijandelijkheid op den duur bleef vermijden; geheel anders, dan die onvoorzigtigen te Woerden, welke, door een tegengesteld, en in hunne omstandigheden nog oneindig gewaagder gedrag, grootendeels.....!
Dit gedrag, en al het aanleidelijke to de ongelukken der beklagenswaardige slagtoffers, de togt der Haagsche gardes, het verrigtte door hen, en voornamelijk door derzelver krijgshoofden, enz. enz. wordt met eene naauwkeurigheid, eene duidelijkheid en blijk van waarheid beschreven, welke ons nog geheel nieuw was. De Schrijver zelf speelt hierbij eene aanmerkelijke, en ten uiterste loffelijke, rol. Veler anderen gedrag, daarentegen, is te eenemaal onbegrijpelijk. Er komen hier wel geene dadelijke beschuldigingen voor; maar, wie kan nalaten, onder andere, jegens den Generaal en hoofdaanvoerder der Haagsche burgers, zekeren onwil te gevoelen .....? De Kolonel tullingh deelt wel in het verwijt der onvoorzigtigheid; maar hij wascht ten minste, zoo veel mogelijk, deze vlek af door zijn moedig blijven, dapper strijden, menschlievend helpen en troosten, waardoor hij de schapen, als ter slagtbank gevoerd, gelijk een trouwe herder ondersteunt, en alles met hen deelt, niet als een huurling vliedt. En, inderdaad, waren de vaderlandsche jongelingen wél aangevoerd; had men naar den raad van meulman geluisterd, met de koelbloedigheid van

{==18==} {>>pagina-aanduiding<<}
den Kapitein van heynsbergen alles bestierd, en als tullingh gestaan, - de bloedhonden waren welligt met schande terug gedreven. ô! Het streelde ons hart, de dapperheid der gemeenen te hooren vermelden; te zien, dat beleid, geen moed, eene toevallige, ongelukkige keuze, geene onweerbaarheid van ijdele schreeuwers, den eersten togt der ontwakende Nederlanders zoo ongelukkigen en schandelijken uitslag deed hebben.
Ten aanzien van het verder gebeurde, den eigenlijken gruwel der verwoesting, is de Schrijver niet min uitvoerig en naauwkeurig. Van alle de vermoorde Woerdenaars, (ten getale van zes-en-twintig, behalve een groot aantal, met wonden overdekt) ontvangen wij niet slechts hunne doods-, maar ook hunne korte levensen karakter-beschrijving: waarbij wij niet konden nalaten aan vader homerus te denken, die - waar de drukte van den slag dit toelaat, en het aanzien der helden het vordert - bijna op gelijke wijze, zijne gesneuvelden als uitluidt. In eene soort van Monument kan dit niet ongepast schijnen, zoo min als de zoogenaamde karrikatuur-platen van de bekwame pieneman en van senus, (die, als zoodanig, op ons gevoel een' zonderlingen indruk maakten) welke den moord hier en daar nog meer ophelderen; en vooral daarom niet, dat meulman van de opgeofferden inderdaad steeds veel, en wetenswaardigs, te zeggen heeft. Het is, of de Engel des Verderfs juist de besten, onontbeerlijksten of gelukkigsten hebbe uitgekipt! Althans bij aller eerwaardigheid, lagchende uitzigten, teedere huwelijks- en vriendschapsbanden staat de Schrijver met een treurig genoegen stil, en doet ons den verschrikkelijken, volkomen Duivelschen moordlust der onmenschen, die zoo veel deugd, zoo veel geluk met helschen euvelmoed vertrapten en verwoestten, des te luider vloeken. 's Mans eigen lotgevallen en gevaren zijn van allen misschien de zeldzaamsten, gelijk zijn verlies van twee boezemvrienden voorzeker niet het minst zware te achten is. Uren lang

{==19==} {>>pagina-aanduiding<<}
met een' dollen Spanjaard als opgesloten, daar hij gedurig in den loop des geladen en overgehaalden snaphaans, als in de kaken des doods, staarde, na reeds vroeger stellig ten dood veroordeeld te zijn en aan verscheidene kogels ten doel gestaan te hebben, is het bijna een wonder, dat hem - nu door eigen tegenwoordigheid van geest, dan door gierige geldzucht, eens door het bijgeloof, of, wilt gij, den eerbied voor een Christusbeeld, in de razenden - aan het verderf ontrukte.
Over het geheel genomen, moeten wij betuigen, dat de ramp van Woerden te ijsselijker is, hoe meer wij haar van nabij beschouwen. Het schijnt voor onze eeuw en napoleon bewaard te zijn geweest, overal het gerucht te overtreffen, deszelfs vergrootende niet slechts, maar eenvoudig vermeldende kracht geheel uit te putten, en, als 't ware, te zeggen: gij gelooft niet meer, alles schijnt u overdreven en fabelachtig, de mensch is zoo min duivel als engel; welaan, kom en zie - Woerden! Moskow! maar ook alexander en het Verbond der Menschenliefde! - En deze ijsselijkheden duurden eenige dagen! De gansche weg van Woerden tot Utrecht wemelde van moordenaren; stroomde, als 't ware, van bloed en tranen. Laatstgemelde aanzienlijke stad mogt naauwelijks hopen een gelijk lot te ontsnappen. Zonder de spoedige opdaging der verlossers, zonder eenig overgebleven gevoel van..... eer bij molitor, zonder de bewarende hand der Voorzienigheid; wat ware van de gansche ongelukkige streek geworden?
Eenige aangename verpoozing vinden wij, met den Schrijver, in de verdere vermelding der deelneming, hulpvaardigheid en menschenliefde, door groot en klein, door Vorst en volk, door staatsman en burger, daarna betoond, ter heeling van hetgeen te heelen was. Wij zullen bij de bijzonderheden, meestal bekend, niet stilstaan; meer dan f 80,000 werden, in dien tijd van veelvuldigen nood en herhaalde opoffering, voor de

{==20==} {>>pagina-aanduiding<<}
ongelukkige stad bijeengebragt. Liefde, beleid en inspanning behoedden haar in den eersten nood voor vergaan door honger, koude en op nieuw verhitte woede der gierige soldaten, en bragten haar daarna ten minste eenige vergoeding, elk naar zijne behoefte, toe. Wat is toch de mensch? Wie ontknoopt het raadsel van een wezen, dat, als 't ware, in de eene hand vuur ter verwoesting, in de andere water ter blussching draagt? Immers, een Franschman zij het ligtzinnigste, bedorvenste, gevoelloosste; het blijkt, dat ook anderen zich onder den schandelijken hoop mengden. Ja - zullen wij het zeggen? - op gelijke wijze aangevoerd, vertoonden onze eigen soldaten in het fel gefolterd Duitschland soms weinig zachter inborst. Het zijn slechts de aanzienlijken in Frankrijk, die het zoo wreed, zoo onmenschelijk maken. Een staat, welks roem op den oorlog berust, een staat, door twintig jaren uit- en inwendigen gruwels bezoedeld en bedorven, - ô! omringe men den pestvloed met eenen ondoordringbaren muur, of de aarde is verloren!
De gevoelige toon van den Heere meulman heeft ook ons gevoel gaande gemaakt. Men verschoone hetzelve! Wij voegen hier slechts bij, dat zijn stijl en wijze groote verdienste hebben; schoon hier en daar aanmerkingen, hetzij op de volkomen juiste zamenvoeging der woorden, hetzij op de uitdrukking van gevoel en zaken, zouden kunnen vallen. De uitvoerigheid mogen wij voor geen gebrek, maar eer voor eigenaardig, en ten minste zeer verschoonlijk, houden. Blijve het boek altijd éénig in zijne soort!


{==21==} {>>pagina-aanduiding<<}

Heldendaden van Gebh. Lebr. von Blücher, Koninklijk-Pruissischen Generaal-Veldmaarschalk, Grootkruis van de zwarte en roode Adelaarsorde, Grootkruis van het ijzeren Kruis, Ridder der Orde van Verdienste, der Alexander- Newsky-, St. George- en St. Anna-, gelijk ook Grootkruis der Maria Therezia-Orde; door J.D.F. Rumpf, Koninkl. Pruiss. exped. Secretaris te Berlijn. Uit het Hoogduitsch. Te Zutphen, bij H.C.A. Thieme. 1814. In gr. 8vo. 188 Bl. f 1-16-:

‘Blücher is in den volstrektsten zin des woords soldaat. Hij was spoedig en bestendig in het Pruissisch leger, vooral van de ruiterij, in eenen hoogen graad bemind. De gemeenen waren aan hem verkleefd; dewijl hij den roem had van zorg voor hen te dragen, en hen door gemeenzaamheid voor zich innam. De jongere obetreffendicieren waren hartstogtelijk aan hem gehecht; dewijl hij, zonder zijne waardigheid te kort te doen, dikwijls in hunne kringen verscheen, en deel nam aan hunne uitspanningen, al waren dezelve nu en dan een weinig luidruchtig. Eene zekere jeugdige vrolijkheid, die hem zelfs in zijnen meer gevorderden leeftijd niet heeft verlaten; een somtijds treffende en schertsende toon; de verwijdering van alle beuzelachtige pedanterij onder den ernst van de pligten van den dienst - alles droeg bij, om deze gehechtheid aan hem te vermeerderen. Eene heldhaftige gedaante; een oog, waaruit vuur en moed sprak; eene bezielende stem; een ridderlijk, wild omgaan met het paard - dit alles voltooide den indruk, dien hij voor het front van zijn regiment maakte.’
Met deze schets meenden wij onzen Lezer, bij het verslag des opgemelden werks, wel den meesten dienst te kunnen doen; er bijvoegende, dat blücher, den 16 Dec. 1742 geboren, reeds vóór zijn twaalfde jaar, uit

{==22==} {>>pagina-aanduiding<<}
eigen volstrekte verkiezing, in dienst trad; tot oudsten stafsritmeester bij de Pruisen geavanceerd, zijn afscheid nam; (*) na den dood van frederik II, (die hem nogtans beminde) als majoor en kommandant van een bataljon, wederom in dienst kwam; als overste den veldtogt van den Rijn, 1793 en 1794, bijwoonde; tot generaal bevorderd, in 1806 diende, en als veldmaarschalk in 1813 en 1814 zijnen loop dusverre besloot. In alle deze tijdvakken gaf hij blijk van moed en beleid, hield alle blaam van zich verwijderd, behaalde ook in tegenspoed lof, en zamelde bij lateren voorspoed onverwelkelijke lauweren. De gebeurtenissen en omstandigheden van den laatsten veldtogt zijn algemeen bekend. Men zal ze nogtans hier, tot een wel zamenhangend geheel grootendeels vereenigd, met genoegen herlezen. Het werk is wel en belangwekkend geschreven. De beeldtenis van den grijzen held siert het titelblad. Wie zou dit gedenkstuk voor hem, die zoo veel tot de algemeene verlossing toebragt, niet gaarne bezitten?





Hollands Verlossing. Door Mr. W. Bilderdijk en Vrouwe K.W. Bilderdijk. IIde en laatste Deel. Te Haarlem, bij F. Bohn. 1814. In gr. 8vo. 97 Bl. f 1-16-:

Van Mr. bilderdijk vinden wij in dit tweede deel, behalve een paar, vroeger gedrukte, stukken, niet dan vrij korte stukjes, die, gelijk alles wat uit de hand van dezen echten meester komt, voortreffelijk zijn. Het allereerste, de Minotaurus, doet, om dezen

{==23==} {>>pagina-aanduiding<<}
naam, terstond veel verwachten. Een monster, dat jaarlijks een zeker aantal jongelingen, bij het lot gekozen, verslond, is het treffendste zinnebeeld van den dollen en woedenden Corsikaan, dat ons nog ergens voorkwam. De bewerking, intusschen, dezer stoffe overtreft bijna alle verwachting, in krachtige, brandende, ontzettende teekening es ondiers. De uitval alleen tegen de laf-, ja wreedheid der vaders, die hunne zonen alzoo zagen ter slagtbank voeren, ware misschien wat al te sterk, ten zij het al een overgang tot het dadelijk gebeurde, de eigen afschudding van het juk, kon beschouwd worden.
Van Mevrouw bilderdijk komen twee vrij lange dichtstukken voor. Het eene heet de Huldiging, en heeft eenige regels uit een stuk ten motto, waarin haar echtgenoot, reeds bij de geboorte, onzen Vorst de kroon voorspelde. Het is netjes, lief, loffelijk van gevoelens, zonder voor ons gevoel toch bijzonder treffend te zijn. Het andere, de Veldtogt naar Moskau, eischt, gelooven wij, eene reusachtiger verbeelding, dan dezer bevallige vrouwe is ten deel gevallen, en moest ten deel vallen, zou zij - wij zeggen niet bevallige - maar in het geheel vrouw blijven. Dit laatste treurspel van napoleon - om met jean paul te spreken - is zoo stout, zoo ontzettend, zoo geheel schrik en medelijden, dat niets anders dan een eenvoudig prozaïsch verslag bijna in staat is, hetzelve regt te doen kennen. Dit mag dan ook wel de reden zijn, waarom de Dichteres ons hier op het een en ander heeft doen stooten, harer kiesche penne misschien minder waardig. Het is waar, alvrijmagtbre komt in het eerste stuk voor; maar standaarts saam, waar de s aan het slot even goed kon gemist worden, - dees zijn zwakheidsblijken, waar dees noodeloos is, - ontmenschte, die met God en dood spot, waar de toonval blijkbaar lijdt, - bosschenholen, dat zich moeijelijk laat uitspreken, - deugd, in de hoogste mate aan caesar toegekend, - afgefoolde, zoo veel minder dan

{==24==} {>>pagina-aanduiding<<}
afgesolde bekend, - die langs de Noordvlakten giert, dat echter een drukfout voor Noorder kan zijn; deze allen schijnen ons vlekken op het groote tafereel. Onder deze laatste benaming komt nog een keurig stukje van bilderdijk voor, met wien te zamen uit te geven, misschien, voor de vrouw, hoe waarlijk bekwaam ook, min gunstig is.




Ode aan God en het Vaderland. Door R.P. van de Kasteele, Predikant in 's Gravenhage. Met Vignetten. In 's Gravenhage, bij J. Allart. 1814. In gr. 8vo. 50 Bl. f 1-5-:

Wij herinneren ons niet, den Haagschen Kerkleeraar, wiens naam ons eenen uitmuntenden vaderlandschen Dichter, vriend en kunstgenoot van den voortreffelijken van alphen, te binnen brengt, te voren in den rei der Nederlandsche Dichteren ontmoet te hebben. Evenwel levert dit Dichtstuk doorslaande proeven op, dat deszelfs maker geen nieuweling in de kunst, maar in de versificatie en alles, wat tot het werktuigelijke der kunst behoort, tamelijk wel bedreven is. Maar, al is de Heer van de kasteele geen nieuweling in de kunst - of hij berekend zij voor het vak, dat hij zelf gekozen heeft, en of het dichtstuk, dat hij het publiek aanbiedt, aan de vereischten der kunst voldoe? zijn vragen, wier beantwoording den Recensent is opgelegd. Iemand kan vele, zelfs ongemeene dichterlijke verdiensten bezitten, en desniettemin een dichtstuk ten voorschijn brengen, hetwelk de kritiek met den naam van broddelwerk bestempelt. Men beoordeelt - niet de bekwaamheden van den maker, maar het stuk, dat hij openlijk uitgeest, afgescheiden van den maker. Voldoet dit niet aan de regelen der kunst, de kenner verwerpt het, al heeft de Dichter overigens ook nog zoo veel begaafdheden en kunstverdiensten, waaraan hij geenszins te kort doet, en welke misschien, in een ander vak, glansrijk kunnen uitblinken. Heeft de Dichter iets ondernomen, dat zijne krachten te boven gaat, hij moet op geene toegevendheid bogen, vooral niet in dezen tijd, nu in ons Vaderland, aan de eene zijde, de edelste aller kunsten zulk eene schitterende hoogte bereikt heeft, en, van den anderen kant, zoo velen die edelste aller kunsten beoefenen, en de voortbrengselen van hunne kunst in het openbaar ten toon stellen, even als ware zij het

{==25==} {>>pagina-aanduiding<<}
gemakkelijkste ding van de wereld. Laat de ondervinding hierspreken! Hoe velen, die slechts in zeker Kunstgenootschap, of in zekeren Vriendenkring, iets van maat en rijm hebben opgedaan, gevoelen zich niet gedreven door eene ijdelheid zonder voorbeeld, om den kostelijken tijd aan hun beroep te ontstelen, en, onbeschaamd genoeg, het kunstlievend publiek, dat gewoon is zich op de keurigste vruchten te vergasten, met hunne, si Diis placet, dichterlijke bespiegelingen te walgen on te vervelen! Inderdaad, wij leven in een tijdvak, in hetwelk de vaderlandsche kunst zich heerlijk verheft, vol van leven en bloei; doch waarin tevens de zucht tot verzen-maken en rijmen zoo algemeen wordt, dat men niet genoeg op zijne hoede kan zijn om het kaf van het koren te onderscheiden. Lieve Hemel! hoe groot is niet het aantal zoogenaamde Poëten in ons kleine Nederland reeds sedert een' geruimen tijd geweest! en welk een legio heeft niet de jongste Staatsomwenteling ten voorschijn doen komen! De taak van den kunstregter is altijd gewigtig, en van eenen onberekenbaren invloed op de vorming van den individuélen en algemeenen kunstsmaak zijner Natie; doch zij is het thans, nu men ons zoo vele schoone dichtjuweelen en te gelijk zoo veel ellendig klatergoud aanbiedt, en de juiste onderscheidingsgeest bij sommigen ontbreekt, in dubbele mate.
Uit deze aanmerkingen of losse gedachten, welke wij zoo gaarne zouden ontwikkelen, zoo ons beperkt bestek, dat ons reeds zoo dikwerf heeft gehinderd, ons niet in den weg ware, zal men reeds den geest onzer tegenwoordige beoordeeling ten naastenbij kunnen opmaken. Om dan op het dichtwerk des Heeren van de kasteele terug te komen, zijn Eerw. zal, vertrouwen wij, ook zonder onze bedenkingen, wel erkennen, dat Dichter en Dichtstuk twee onderscheidene dingen zijn, en dat de Recensent slechts het laatste beoordeelt. Hij zal zich tevens, indien hij anders edelmoedig zij, aan ons verpligt gevoelen, dat wij, hem ten gevalle, vooraf iets van den Dichter zeggen, eer wij tot het Dichtstuk overgaan. De Heer van de kasteele geeft hier, naar ons gevoelen, blijken van meer dan gewonen dichterlijken aanleg en kunstvermogen. Hij toont, dat hij gewoon is het speeltuig te behandelen, dat hij zelfs dichterlijk vernuft bezit, zich hier en daar weet te verheffen, en somtijds zijn gloeijend gevoel, op eene krachtige wijze, in schoone verzen uit te storten. Onderscheidene waarlijk fraaije, eenige zelfs verhe-
{==26==} {>>pagina-aanduiding<<}
vene, coupletten treffen wij in dit stuk aan. Men oordeele uit den aanhef:

Gij Eeuwige, die onbegonnen, 
Noch paal, noch perk, noch grenzen vindt! 
Gelijk op 't licht van duizend zonnen, 
Staart ook op U, ons oog zich blind! 
 
Wat schonk uwe almagt rijker glansen 
Een waterdrup of diamant? 
De regenboog aan donkre transen, 
Of 't blinkend schelpje op 't oeverzand? (*) 
Uw grootheid boeit zich aan geen perken, 
Gij doet uw majesteit bemerken, 
In 's aardrijks vruchtbaarst paradijs; 
Maar ook aan zijne barre polen, 
Op bergen in een nacht verscholen, 
Bedekt met nimmer smeltend ijs! 

In dezen, waarlijk verhevenen, toon gaat de Dichter in eenige, op elkander volgende, coupletten voort, zoo dat de aanvang inderdaad veel belooft. Het geheele stuk is als doorzaaid met schoone gedachten. Men treft op vele plaatsen beelden aan, die regt fiks geteekend zijn. Inzonderheid vonden wij fraai het couplet op bl. 30, beginnende met den regel: Zinkt, schimmen, weg van voor mijne oogen, en de drie daarop volgende coupletten. Even gelijk het begin van het stuk uitmunt, zoo onderscheidt zich mede het slot. Met genoegen nemen wij hieruit nog eenige coupletten over, om den Lezer te doen zien, dat wij niet te veel tot lof van des Leeraars kunstvermogen gezegd hebben:

Gij, die een oceaan van zonnen, 
Zoo onnagaanbaar deed ontstaan! 
Maar straks, als waren ze onbegonnen, 
Ze op uwen wenk weer deed vergaan! 

{==27==} {>>pagina-aanduiding<<}

Gij laat het stof op de aarde weemlen, 
Gelijk die bollen aan de heemlen; 
Maar waar gij nu het daglicht wekt, 
Wordt dra, 't geen pas begon te leven, 
En bij uw koestring rond te zweven, 
Met bergen eeuwig ijs bedekt! 
 
Dan, op den grond van 't diepste duister, 
Zet gij met majesteit uw voet; 
Boeit elken weerstand in uw kluister, 
Waar gij dien op uw tred ontmoet; 
Uw vuist wrong Hekla's ingewanden, 
Met almagt toe, bij 't krakend branden, 
En bluschte zijnen vuurgloed uit, 
Op dat ook IJsland's woeste wouden, 
Uw toomelooze magt aanschouwden, 
Die bij geen zee van vlammen stuit! 
 
Moog de ijsbeer daar op 't sneeuwveld huilen, 
Met meer dan half bevrozen bloed, 
En 't rendier voor den hagel schuilen, 
Geen struikje vindend voor zijn voet: 
Zoo min zal daar uw oog hem missen, 
Als ginds in Saras wildernissen, 
Den aangebeden oliphant; 
Of in de dor gerooste landen, 
Den kemel op de gloênde zanden, 
Den Zebra aan het Nigerstrand! 

De twee volgende coupletten verdienden mede aangehaald te worden; maar wij mogen thans niet meer afschrijven. Jammer is het, dat de scheidteekens dikwijls zoo verkeerd geplaatst zijn. - Zoo kan een vers van 's Dichters kunstbekwaamheden blijk opleveren, onderscheidene schoonheden van détail bezitten, en toch, als ensemble, zelfs beneden het middelmatige zijn; gelijk wij meenen het geval te zijn met deze zoogenaamde Ode. Het stuk heeft veel schoons, maar daarbij zoo veel middelmatigs, en is zelfs op sommige plaatsen zoo plat prozaïsch, dat het de proef der kritiek niet kan doorstaan. De Dichter noemt het zelf eene Ode - Ode aan God en het Vaderland! - Maar bezit het eenigermate de vereischten, welke men in eene Ode vordert? Wij moeten

{==28==} {>>pagina-aanduiding<<}
hier met onpartijdigheid het vonnis uitspreken, en zeggen: neen! Zoo het eenig kenmerk van eene Ode heeft, dan is het deze, dat de aanhef nog al verheven en krachtig is. Doch de Dichter weet zich niet duurzaam te verheffen; het ontbreekt hem aan die levendige verbeelding, welke in den Oden-dichter schittert, aan dat bruisend gevoel, dat zich bij stroomen uitstort. Hij weet onzen geest niet omhoog te voeren, onze verbeelding niet opgetogen te houden; hij treft en roert niet bij elke uitdrukking, en, wel verre dat elke uitdrukking zijn verheven gevoel en zijne poëtische verrukking zoude kenschetsen, zinkt hij niet zelden beneden het middelmatige, en declameert in den platten prozastijl. Eene zekere kortheid plagt weleer de Ode te kenschetsen, omdat alles krachtig moet zijn, en des Dichters verrukking en geestverheffing geene uitrekking duldt, - en dit dichtstuk beslaat 50 bladzijden in gr. 8vo.! Ook vindt men hier schaars stoute beelden, en niets van die woeling en zelfs wanorde, welke der Ode eigen is. Wij herhalen het - het begin en slot is goed gedicht: maar daar tusschen is zoo veel, dat den naam van poëzij naauwelijks verdient, veel min in den toon der Ode gestemd is. Men herleze de reeds aangehaalde coupletten; men vergelijke daarmede de volgende, en houde in het oog, dat het eene Ode moet zijn, waarin verhevenheid en eene hooge dichterlijke vlugt steeds moeten uitblinken:

Ziet viermaal honderd edellieden, 
Tot Margariet van Parma gaan, 
Om haar een smeekschrift aan te bieden, 
En voor 's lands vrijheid pal te staan! 
In 't oog van hun verbolgen wezen, 
Is onverschrokken moed te lezen, 
Die spot met vorstelijken waan; 
Zij hoort de stem der waarheid spreken, 
Die taal doet haar gelaat verbleeken, 
En jaagt haar vreeze en siddring aan. 
 
Zij huivert op haar purpren zetel, 
Haar tong, die aan 't gehemelt' kleeft, 
Raakt los en zij belooft vermetel, 
Bij de(d') invloed, die(n) ze op Filips heeft: 
Vernietiging der Inquisitie, 
Bescherming van geloof, justitie, 

{==29==} {>>pagina-aanduiding<<}

's Volks regten, godsdienst en geluk, 
De bloedplakaten af te wenden, 
Het teuglen van de woeste benden, 
't Verzachten van 's volks leed en druk. 

Men zal hierin voorzeker geene verheffing of geestverrukking, geenen zweem zelfs van echte poëzij aantreffen. Het onderstreepte zoude in proza niet platter kunnen gezegd worden. Een groot deel van Spanjes verdrukking wordt hier op deze wijze verhaald, en aldus de Ode tot eene gebrekkige rijmkronijk verlaagd. Om te toonen, dat wij niet te veel zeggen, mogen de volgende coupletten hier nog eene plaats vinden:

De braafheid wordt wel ras gelasterd, 
De nijd verzelt haar op heur pad, 
Der Vorsten gunst wordt ligt verbasterd, 
En wentelt als het wereldrad; 
Maar wee dien Vorst, die zijn genade, 
Der deugd ontzegt, want vroeg of spade, 
Wordt zij geducht voor zijnen troon; 
Gelukt het haar te zegepralen, 
Dan zal ze onsterflijke eer behalen, 
En pronkt met mijrthe- en lauwerkroon! 
 
Een rei van lage hovelingen, 
Door eigenbaat en nijd beheerd, 
Die Filips hof en troon omringen, 
Beducht, dat hij de deugd waardeert, 
Door Karel reeds te hoog verheven, 
Doet Flips voor Willem's grootheid beven, 
En zeggen dat de Oranjehaan, 
Alom in Neêrland koning kraaide, 
En overal verwarring zaaide, 
Dien laster tijgt men de onschuld aan! 
 
Flips acht zijn majesteit geschonden, 
Hoe schuldeloos Oranje schijn', 
Hij heeft zich in zijn hart verbonden, 
Dat hij hem zal ten vijand zijn; 
Wie waant, dat Willem's loflijk pogen, 
Om zijne lasteraars voor de oogen, 

{==30==} {>>pagina-aanduiding<<}

Van Koning Flips en Margariet, 
In hunne snoodheid bloot te stellen, 
Zijn haters voor hun troon zal vellen, 
Die kent nog Spanjes Vorsten niet! 
 
Intusschen werden eer en eeden, 
Waarop Filips 't gezag bekwam, 
Hoe langs zoo meer veracht, vertreden; 
En wee, die dit ter harte nam! 
Reeds vlocht men breede geesselriemen, 
Met scherpe schorpioenen priemen, 
Reeds wette men en zwaard en dolk, 
Reeds schreef men wreede bloedplakaten, 
Voor zeventien gewenschte Staten 
Reeds dreigde men het gansche volk. 

Wat dunkt u, Lezer, van deze rijmelarij? Wat dunkt u van die genade, aan de deugd ontzegd, welke vroeg of spade geducht wordt? Wat dunkt u van die zeventien gewenschte staten, waarvoor men breede geeselriemen met scherpe schorpioenen priemen vlocht, waarvoor men zwaard en dolk wette en wreede bloedplakkaten schreef? en dan nog het gansche volk dreigde? Wat dunkt u van dien Oranjehaan, die koning kraaide en verwarring zaaide? Zijn dat beelden, is dat de toon voor de Ode? Gelijk hier de haan aan het zaaijen is, zoo doet de Dichter elders een' stroom, aan zijn' dijk ontsprongen, lagchen.... Dan genoeg! Wij hebben den Heere van de kasteele het regt gedaan van te erkennen, dat hij wel in staat is om een goed vers te maken; - dat hij ook ons het regt doe van te erkennen, dat hij voor de Ode niet berekend, of, althans, dat deze Ode een ellendig ding is.





't Verlost Jeruzalem, Zangspel, in vijf Bedrijven, naar het Fransch van Baour-Lormian, door A. Loosjes, Pz. Te Haarlem, bij A. Loosjes, Pz. In gr. 8vo. 53 Bl. f :-12-:

Wij gelooven gaarne, dat de vertaling van dit Zangspel den Heere loosjes onbegrijpelijk veel moeite hebbe gekost; doch wij zijn tevens van oordeel, dat het stuk zelve zoo veel moeite niet waardig is, en dat de Heer loosjes,

{==31==} {>>pagina-aanduiding<<}
wiens kunstbekwaamheden wij hoogschatten, meer algemeenen lof zoude verworven hebben, zoo hij zijne vermogens en zijnen tijd aan een oorspronkelijk werk, of althans aan de overbrenging van eenig ander uitheemsch produkt, had toegewijd. De Heer loosjes heeft, wat het dichtmatige betreft, vrij wat schoonheden in dit Zangspel aangetroffen. Dit was ook het geval bij den Recensent, die er evenwel nog meerder feilen en gebreken in gevonden heeft. Het eerste bedrijf en een gedeelte van het tweede en derde loopen goed af; maar dan gaat alles zoo door elkander, en komt men zoo abrupt tot de ontknooping, dat er aan geene regels meer te denken valt. Jeruzalem is reeds door storm ingenomen, zonder dat men daartoe voorbereid is, en zonder dat men merkt, dat het bestormd zal worden. De liefdesgeschiedenis van tancredo, hier anders niet onaardig ingevlochten, neemt te veel plaats in, en al het wonderbare, daarbij voorvallende, verbreekt de eenheid, en doet het hoofdonderwerp bijna ganschelijk uit het oog verliezen. De plotselinge bekeering van clorinde strookt weinig met haar (bijster overdreven) karakter, en zal voor den aanschouwer, die niet zoo gemakkelijk aan wonderen geloof slaat, niet alleen niets treffends, maar zelfs veel aanstootelijks opleveren. Wat het werktuigelijke der verzen aanbelangt, dezelve komen ons, ondanks den zeer moeijelijken arbeid des Vertalers, over het geheel tamelijk vloeijend voor, en men ontdekt slechts hier en daar gedwongene regels en eene zekere armoede in het rijm. Zoo stoot men, waarlijk al te dikwerf, op de rijmwoorden glorie en viktorie; zoo schijnen ons de volgende regels eenigzins triviaal en hier niet te voegen:

Trouwlooze! durft gij nog.... Brandstichter, die gij zijt... 
Uw neêrlaag hapert aan mijn glorie. 

De Vertaler schijnt zich niet eens te hebben voorgesteld, om de zangstukken geheel voldoende, maar slechts eenigermate overeenkomstig met het oorspronkelijke, in Nederduitsche verzen over te brengen: maar wat heeft dan toch de Nederlander, met name de liefhebber van Opéra's, die meestal de Fransche taal genoegzaam magtig is om het oorspronkelijke te verstaan, aan zulke gebrekkige zangstukken? De Vertaler zegt zelf, dat het bijna niet te denken is, dat dit

{==32==} {>>pagina-aanduiding<<}
stuk ten Hollandschen Schouwburg zal verschijnen: maar waartoe dan deze luchtige Françoise in een stijf Hollandsch gewaad bekneld? Immers kunnen die genen, welke deze soort van kunstgewrochten op prijs stellen, alleen bij eene vertooning voldoening voor hunnen kunstsmaak vinden. Om niet te gewagen van het verrukkende in de muzijk en het gezang, (waarop het toch bij een Zangstuk voornamelijk aankomt) hoe veel is daarenboven in dit stuk niet met de oogen en ooren te genieten, wanneer het ten tooneele gevoerd wierd! Bij de bloote lektuur kan men zich al dat heerlijke en al dat verschrikkelijke en al dat wonderbaarlijke onmogelijk voorstellen. De levendigste verbeelding moet hier verre te kort schieten. Men vertoont hier alles en allerlei. Men ziet niet slechts helden en krijgslieden en Ridders en Christenen en Arabieren en Sarracenen, maar ook de heilige stad en het binnenste van den tempel en het heilige graf zelve. Men hoort niet alleen het geschreeuw en gejoel der strijdenden, den gewelddadigen aanval op Jeruzalem, de slagen der stormrammen en steenwerptuigen; men ziet niet slechts een gedeelte van de stad in brand staan, den wal door de Christenen beklimmen, de kruisbanier op denzelven planten, en de Ridders voorbij het heilige graf defileren - dit alles is nog maar eene kopij van de zaak; er vertoonen zich nog geheel andere en wonderbaarlijker dingen en gedaanten; men ziet er boven- en onderaardsche wezens; men ziet de Tweedragt in eigen hooge persoon in hare residentie, met alle hare attributen, bebloede wapenrustingen, altaren, holen met koperen deuren, dolken en toortsen; men ziet de dames Brandstichting en Moord; men hoort het gezang der onderaardsche koren; men ziet de helsche Geesten, zich met helsche dansen verlustigende - en, eensklaps in betooverende Nimfen hervormd, de kar der Wellust beklimmende; men ziet verder afgrijsselijke
monsters en gedrogten, chimèren en duizend (!) vreemde wezens; de schim van eene afgestorvene, door helsche Demons vergezeld, die wederom verjaagd worden door den slaanden Engel, welken men met snelheid door de lucht ziet varen, voorzien van een vurige lans en schild; sommige Demons ziet men ve zinken, anderen (en hierbij dient men wel naauw toe te zien) wegslepen door eene bovennatuurlijke kracht! Men ziet gottfried van bouillon, het opperhoofd der Kruisvaarders, bij het heilige graf...

{==33==} {>>pagina-aanduiding<<}
en het heilige graf ontdekt zich, en boven hetzelve ziet men een verlicht kruis zich verheffen; men hoort eene muzijk uit de lucht en een koorgezang van hemelsche Geesten uit de lucht. Het is waarlijk jammer, dat dit koor onzigtbaar is; doch men moet kunnen hooren, dat het hemelsche Geesten zijn; men zoude ook door al dat zien wel eens blind kunnen worden, en wordt ook spoedig schadeloos gesteld door het gezigt van de Geesten des Lichts, met harpen in de hand, van de Ridders, in den heiligen oorlog gesneuveld, en met blinkende wapenrustingen bedekt, met de Engelen in groepen staande, en aan de Christenen den tempel der onsterfelijkheid wijzende, die hen verwacht - en dat alles in de lucht, boven de muren van Jeruzalem in de lucht!! - Dit en nog meer moge men bij tasso kunnen lezen - hier kan men het hooren en zien! hier wordt het ten tooneele gevoerd! Inderdaad, zoo het wonderbare een vereischte is van eene goede Opéra, dan is deze een meesterstuk, vol van onbegrijpelijke schoonheden - alles fraai, curieus, mooi! Maar dat alles moet toch regt moeijelijk zijn, zoo te vertoonen. Te Parijs heeft men het echter gedaan. Ja! wat doet men te Parijs niet al? Hoe moet zoodanige vertooning het kunst lievend Parijsche publiek niet verlustigd hebben! En toch zijn er nog een paar regimenten kavallerij uit vergeten.... Sed eheu! jam satis est.

De Nederlander, behelzende Vertoogen over de Belangen der Nederlandsche Natie. Te Amsterdam, bij P. den Hengst en Zoon. 1814. In gr. 8vo. 160 Bl. f 2-:-:

Met het twintigtal Nommers, in dit bandje vervat, heeft de Nederlander, niet uitgepraat, (dat verschilt zeer veel) maar toch uitgeleefd. Of deszelfs dood meer aan honger, dan aan verstopping, zij toe te schrijven, (beide behooren tot de ziekten der geleerden!) is niet volkomen uitgemaakt. Elk der gestelde gevallen, en zij schijnen ongelukkig het een zoo wel als het ander bestaan te hebben, (althans de voorname Schrijver klaagt over hulp en aftrek) draagt blijk van eene flaauwhartigheid, die zekerlijk, op zichzelve beschouwd, te bejammeren is. Het is, vooral in onze tegenwoordige, nog nieuwe en ongewone, omstandigheden, van groot belang,

{==34==} {>>pagina-aanduiding<<}
dat het algemeen ten opzigte veler zaken voorgelicht, te vreden of gerust gesteld, opgewekt of bemoedigd worde. En niet minder is het, om dezelfde thans bestaande redenen, nuttig, dat het Hooge Bewind, ten aanzien zoo veler takken van wetgeving, bestuur enz., de gedachten en bedenkingen kan hooren, door deskundigen, of schrandere opmerkers van allerlei stand of rang, somtijds gemaakt. Doch, of de grond dezer kwijning van den goeden Nederlander, en zijns spoedig gevolgden doods, even bejammerenswaardig is; dit schijnt ons nog niet zoo uitgemaakt. Welk een volk - zou zeker een Engelschman al ligt zeggen - welk een ellendig, on verschillig, phlegmatiek volk, dat, pas herlevende als natie, als handeldrijvende natie, en wel in eene nieuwe, belangrijke form, met geheel nieuwe uitzigten en betrekkingen, doorgaans geen dubbeltje over heeft voor de keurigste redeneringen op alle deze stukken! Doch, zonder nu juist te beweren, dat er onder den Britschen public spirit vrij wat politieke tinnegieterij loopt, die daar gelukkig, dank zij der Zee en de verwijdering der Fransche wapenen! geen kwaad heeft kunnen stichten; zoo zou het toch wel kunnen zijn, dat onze volkomene genezing van deze gevaarlijke kwaal, ons mistrouwen in alle redeneringen, wier schoonste schijn zoo bitterlijk heeft misleid, ons vast besluit eindelijk, om voortaan het regeren voor den Vorst, en wien het verder voegt, over te laten, de wezenlijke grond van den weinigen aftrek des politieken Weekblads ware. Het komt ons voor, dat deze gedachte niet ongeschikt is, zoo wel den vader als verdere naastbestaanden van het spoedig verscheiden wichtje eenen wezenlijken troost aan te bieden; en, daar onze aankondiging nu toch eenmaal de gedaante eens rouwbeklags niet heeft kunnen ontgaan, zoo voegen wij er ten aanhoore van het publiek gaarne bij, dat het kind zelf toch waarlijk geen zwakkeling, geen onnoozel schaapje was, maar veeleer papa tot ware eer verstrekte.
Met ronde woorden: wij hebben de onderscheidene Vertoogen over de Constitutie en hare invoering, over het Porto Franco, enz. enz. enz. met goedkeurend genoegen gelezen. De Schrijver heeft eene bondige wijze van redeneren, die tevens eenvoudig en klaar is; vooral ook, zouden wij meenen, wanneer het commercieele, huishoudkundige of statistieke bespiegelingen geldt. Bovendien weet hij deze ernstiger onder-
{==35==} {>>pagina-aanduiding<<}
werpen en wijsgeerigen stijl met eenen losseren trant zeer gepast af te wisselen, en in enkele trekken, of onder beelden, waarheden te zeggen, die verdienen gezegd te worden. Wanneer het dus niet mede aan den aftrek gehaperd had, zoo zouden wij ons toch welligt over den man beklaagd hebben, die, zoo wél in staat uit zijnen eigen schat telkens oude en nieuwe dingen voor te brengen, nogtans, uit gebrek aan vreemde bijdragen, het eenmaal opgevatte werk staakt. Ja, wij zouden dit te meer, daar wij niet zeggen kunnen, dat de werkelijk gebruikte bijdragen ons beter, of even zoo goed als zijn eigen werk, hebben behaagd. Zelfs dat over de heerlijke Regten, indien waarlijk vreemd, is noch zeer uitlokkend, noch in allen deele zoo wél ontwikkeld en opgehelderd, als menig ander stuk; en dat over de Constitutie - ziet er zeker zeer geleerd, of wel wijsgeerig, uit!
Ten slotte durven wij dan toch onzen Landgenooten dit boeksken wel aanbevelen. Voor boeken zijn wij immers nooit zoo bang, als wel voor weekblaadjes, geworden. En, komt er ook al het een en ander voor, dat thans mosterd na den maaltijd is, wat schaadt het? In tegendeel, een van beiden is waar: óf wij hebben den spijker op den kop getroffen, en dan wankelt gij, lieve Lezer, in uw vertrouwen niet, al bestaat er b.v., spijt al des Schrijvers redekavelen, nog geen Porto Franco; óf er loopt inderdaad wat slaperigheid met u onder, en dan durven wij vertrouwen, dat gij door deze lectuur zult opgewekt worden, om in het vervolg dusdanige welingerigte en nuttige ondernemingen met behulp van uw dubbeltje te helpen bemoedigen. Wij, voor ons, hebben reeds betuigd, dat wij den papieren Nederlander, want voor den val des echten vreezen wij in het geheel niet, gaarne nog eene poos hadden mogen zien voortbestaan. Wij zijn niet heel bang voor spoken, zelfs nadat de magt der Helle zoo zigtbaar is losgebroken geweest; en het staat voor een vrij en verlicht volk dan toch niet onaardig, dat het zoo eens medespreekt over de belangen des lands. Onszelven bekruipt soms de lust, onzen hoogeren, in alle nederigheid, soms op het eene te doen letten, en onzen minderen (in verstand, en naar onze eigen tauxatie) weer wat anders te beduiden. Doch, alles op zijne plaats!





{==36==} {>>pagina-aanduiding<<}

Katechismus des Bijbels, dat is: eene korte en duidelijke onderwijzing aangaande den inhoud der Heilige Schrift. Ten gebruike voor de Christelijke Jeugd vervaardigd, door D.F.A. Krummacher. Uit het Hoogduitsch. Met eene Voorrede van J.L. Wolterbeek, Predikant bij de Hervormde Gemeente te Amsterdam. Aldaar, bij J. van der Hey. 1814. In kl. 8vo. 142 Bl. f :-8-:

Wij hebben dit boeksken van den belangrijken krummacher, door den waardigen wolterbeek ons aangeboden, met groot genoegen gelezen. Hetzelve omvat den geheelen inhoud des Bijbels, dien het tevens van boek tot boek doorloopt. Zoodat de leerling van het Christendom met hetzelve inderdaad eenen goeden grondslag legt, ja, na eenige nadere voorbereiding, al spoedig geschikt wordt, eene behoorlijke belijdenis van zijn geloof in den Zaligmaker af te leggen; zoo dit nadere zelfs niet grootendeels overtollig wordt gemaakt door eene gepaste uitbreiding van de aanmerkingen, die onder elk hoofdstuk (uit vragen en antwoorden bestaande) worden gevonden. Er heerscht in het werkje een gezonde geest, die even verre van het alles verklarende der nieuweren, als het mystieke van vroegere dagen, verwijderd blijft, en het troostrijke en stichtende met nederig geloof en kinderlijk ontzag voor den hoogen God en zijne verborgenheden uitnemend vereenigt.
Gelijk intusschen alle menschenwerk zijne gebrekkige zijde heeft, althans naar het oordeel van menschen wederom, die ook al dwalen kunnen; zoo mishaagt ons inzonderheid het eerste hoofdstuk, en de geheele bepaling en verdeeling van het Godsrijk. Deze benaming, eigenaardig en bijbelsch opgevat, beteekent niet de vereeniging van God met den mensch, maar de menschen met God vereenigd, met Hem in eene naauwe betrekking, als in verbond staande, voor en onder Mozes, maar vooral onder Christus, en onder dezen en God zelven in den Hemel. Zoo hier, als nog eene enkele keer, schijnt ons eenige ingenomenheid met eigene bijzondere, niet zuiver bijbelsche, begrippen door te stralen.
Ook meenen wij op enkele onnaauwkeurigheden in het geschiedkundige te hebben gestooten, b.v. dat Naomi om den

{==37==} {>>pagina-aanduiding<<}
krijg Moab verliet; dat men Rehabeam wilde Koning maken, op voorwaarde dat hij de lasten zou verminderen; dat de Pharizeën de rijksten onder de Joden waren. Ook schijnt ons, bl. 30, de vraag: wat was dat dan? voor: hoe zoo? of dergelijke, min gepast.




Verhandelingen, voorgelezen in het Genootschap: Doctrina et Amicitia, door H. Haakman, Med. Doct. te Amsterdam. Aldaar, bij J. van der Hey. 1814. In gr. 8vo. f 1-10-:

Wij meenen, dat deze algemeene titel tot de drie stuks betrekking heeft, die thans in onze handen zijn. Zij behooren alle tot het satyrieke vak; het is duidelijk, dat Dr. haakman een Satyricus is, of voor het minst wezen wil. Maar, of hij de waardige opvolger van onzen fokke simonsz. is, of waarschijnlijk worden zal, moet de tijd beslissen; voor het minst zou het niet billijk zijn, dat wij deze denkelijk eerste proeven daartoe voldoende wilden rekenen; alsdan ook zou ons oordeel voor dit nieuw satyriek Vernuft niet zeer gunstig zijn. - Zoo ergens, hier gaat natuur beven de leer, en als men zonder aanleg de natuur door lee. tot het komieke dwingen wil, komt er nimmer iets voort, dat maar dragelijk, laat staan voortreffelijk, wezen zal. Maar het is toch wel eene zeldzaamheid, dat de natuur geene leer zal behoeven; er behoort nog iets meer dan een weinig luim en gezond verstand, er behoort studie toe, kennis van zijn publiek en de wijze, waarop men op hetzelve werken moet, en eene overvloedige kennis van nuttige wetenschap. Dit alles behoort er toe; niet tot eenen enkelen goeden zet, maar tot het volhouden van eene geheele verhandeling, die eene geheele vergadering aanhoudend aan het lagchen houdt, wezenlijk onschuldig vermaakt, en waarbij het ‘ridendo dicere verum’ nergens vergeten is. En dat deze studie behoorlijk achter het scherm blijft, hoc opus hic labor est; niets toch beantwoordt hier minder aan het doel, dan eene verhandeling, die, in welk opzigt dan ook, naar de lamp riekt.
Wij zouden dezen Doctor onregt doen, zoo wij hem den natuurlijken aanleg tot het goede gelachverwekkende wilden ontzeggen; maar wij vreezen zeer, of deze zijne stukken voor het beschaafd publiek nog wel berekend zijn: zij heb-
{==38==} {>>pagina-aanduiding<<}
ben (wij bedoelen de twee in proza) daartoe te weinig om het lijf; het is overal te zigtbaar, dat de man aardig wezen wil; en evenwel nagenoeg kan ieder onder een pijpje zoodanige dingen ter neder schrijven. Wij gelooven, dat de Doctor, door, laat zijne praktijk hem dit toe, de beste schrijvers en voorbeelden in dit vak te beoefenen, eenmaal betere stukken en vrij wat goeds leveren kan; doch dit vereischt nog tijd: en, zoo als nu deze stukken ons in handen komen, beschouwen wij dezelve als mislukte proeven om ons te vervrolijken. - Wij willen de stukken inzien.
1. Verhandeling, over de woorden: De Wereld is een schouwtooneel: elk speelt zijn rol, en krijgt zijn deel. Uitgesproken den 29 Dec. 1812. 46 Bl. Wij dachten eerst, dat al de aardigheid hier bestaan zou in den preek-trant en toespelingen op dezen en genen schriftuurtekst; eene reeds afgezaagde, en altijd laffe soort van spotternij. Zeer veel hier en daar, en bijzonder: ‘De woorden, die wij.... tot een grondslag leggen zullen, zijn te vinden in joost van den vondel, nader bepaald in zijne Bijschriften, enz. 1o. Betoogen, wat een Schouwtooneel zij, enz.; 2o. onderzoeken, wat het is eene rol te spelen, en wie die rol speelt; 3o. nagaan, in hoeverre ieder zijn deel krijgt; 4o. of er uit de afgelezen woorden eenige toepassing op ons kan worden afgeleid,’ - bragten ons op dit denkbeeld. Maar bij de lezing kwamen wij van deze gedachte terug. Wij vonden waarlijk eene soort van predikatie; en gissen nu, dat de Doctor ergens eene leerrede over ‘de gedaante dezer wereld gaat voorbij,’ of soortgelijken tekst, gelezen of gehoord, of misschien wel zelf eerst hebbe opgesteld; vrij stichtelijk; en dat hij daarop bij het overschrijven zijne komieke zetten er hebbe ingevoegd, of liever toen geheel de nuttige woorden in zoodanige taal en versieringen overgegoten, opdat de hoorder en lezer lagchen zou. Dat komieke is hier nu eens meer-, dan weder minder gelukt; maar over 't geheel zoo weinig, dat wij, die anders nog al goed lachs zijn, niet eens hebben geglimlacht: overal kwam de predikatie uit.
2. De Reis naar de Maan. Uitgesproken den 30 Dec. 1813. 32 Bl. Het ernstig zeggen van een vriend: ‘Wij moeten allen naar de maan,’ kort vóór de omwenteling, daar het toen wel naar uitzag, maalde den Doctor in het hoofd; hij raakt aan het droomen: de conducteur van de Diligence naar

{==39==} {>>pagina-aanduiding<<}
de maan, die zoo wat van het physiognomie van den dood heeft, zit naast zijn bed, en hij moet mede naar de maan: op reis valt er, behalve zoo wat gepraat over en weer, niets bijzonders voor; en de stad in de maan, waarin hij zijnen intrek nam, behoorde tot eene kleine planeet, meestal van de negotie levende; voor eenige jaren had men daar noodig geoordeeld, de oude regering een beetje te veranderen, en had te dien einde de hulptroepen van een' zeer vriendelijken en hupschen nabuur ingeroepen. Van lieverlede veranderde de nabuur, nam van tijd tot tijd meer magt, en werd eindelijk een duivel, die het heele land als zijn erfdeel beschouwde. De inwoners hadden nu juist hun slag waargenomen, om dien duivel van vrees weg te jagen, en wilden den engel van hoop inhalen, dewijl de duivel door eenige andere planeetbewoners, die iets tegen hem hadden, vreesselijk was gehavend en in zijne magt verkort. Nu vernemen wij dan, hoe dit zoo al was toegegaan, en voorts nog deze en gene rencontres; bij gelegenheid van eene van welke onze Doctor zoo in den lach schoot, dat hij wakker werd. Het verhaal is zoodanig, dat het ons voorkomt, dat, eenige dagen vóór deze lezing, de Redenaar wezenlijk zoo gedroomd hebbe; en dat hij, om eene verhandeling verlegen, dien droom ook letterlijk zoo neerschreef, ten einde meerder tijd en vlijt over te houden voor
3. Zijnde Balance van het Jaar 1813. Een waarlijk geestig Dichtstuk, hetwelk in ons oog in ieder opzigt lof verdient, en hetwelk den genen, die zich den koopprijs van het proza beklagen mogt, overvloedige voldoening zal geven. Regt aardig begint het vers met den Vrederegter naar de Fransche wet, die de boedels inventariseert. Zoo wil nu de Dichter met het overleden jaar dertien doen; en in koopmans trant krijgen wij hier het credit en debet van dat afgestorven jaar, in vloeijend rijm, en doorgaans waarlijk grappig en belangrijk; het batig en vrolijk saldo komt in een slotvers, waarin meer dan één couplet ons voortreffelijk voorkomt; zoodat deze nieuwe Satyricus ons ongelijk meer in dicht dan in proza bevalt. Het volgende zal, des twijselen wij niet, den Lezer uitlokken; het behoort tot het debet.

Huishouding moet men hier voor hooge prijs bezwaren, 
Van koffij, thee, kortom coloniale waren. 

{==40==} {>>pagina-aanduiding<<}

De russen niet betaald, 
Tot twintig toe gedaald, 
Tot zestig opgekomen, 
Daarna weêr afgenomen; 
Het Grootboek bitter traag, 
Ontvangers vreeslijk graag, 
Gendarmes, Garnisair, 
Politie-Commissair; 
Douanen en plomberen, 
Verliezen en mankeeren, 
Sloeg onzen handel neêr. 
Naauw voer een trekschuit heen en weêr, 
Of 't heer van groene papegaaijen, 
Een bent van uitgevaste kraaijen, 
Sloeg bek en poot in kist en vat. 
En, ach! men dorst geen flesch ontkurken, 
Waaraan geen Fransche kelderrat 
Vooraf had zitten lurken; 
Behalven nog 't verbruid gemaal 
Van peiling en procesverbaal. 
En spraakt gij met een vriend, eens in 't vertrouwen, 
Bij een segaar, of pijp regie tabak; 
Je kont voor eerst het van de stank niet houwen, 
En of je hard, en of je zachtjes sprak, 
De zolder, vloer, de muur, 't had alles ooren, 
En Duvillier stak voort zijn neus er in, 
Al had ge maar de gek met Nap geschoren, 
Al kreegt ge maar een brief, niet na zijn zin, 
Hij liet je dadelijk citeren, 
En tot verandering logeren 
In het Verbeterhuis, en daar, 
ô Daar, hing uit de dubble schaar. 
En woudt ge langer niet, dat bitter leed verduren, 
En van de wereld gaan, ge waart al weêr gefopt, 
Dan moest gij op een Kerkhof huren, 
Gij waart uw aftocht kwijt, uw graf was toegestopt. 

In alle deze stukjes hinderen van tijd tot tijd drukfouten; maar al de fouten tegen de Grammatica en de spelling van siegenbeek kunnen wij naauwelijks op rekening van den drukker zetten; b.v. de laatste regel, hier overgenomen, af-
{==41==} {>>pagina-aanduiding<<}
tocht; zoo ook, onder No. 2, macht, en in No. 1 op de (den) hals; (scatet vitiis van deze soort; dit kan reeds het door ons overgenomene bewijzen;) op die zelfde bl. 27 aldaar zal ‘een bravour, een aria’ wel eene bravour-aria moeten zijn.






Belgica Libera ad Principem Gulielmum Auriacum. Carmen festum, auctore H. Bosscha, Histt. in Ath. Amstelod. Professore et Lud. Liter. Rectore. Amstel. excudd. P. den Hengst et Fil. 1814. f :-11-:

G.J. Zillesen, Oratio de Belli Gallici laudibus, ejusque vi et efsicacia ad ingruentem barbariem propellendam. Lugd. Bat. apud W. Hazenberg. 1814.

Pio VII. Pontifici Maximo Romam reduci, auctore H. Weytingh, Gymn. Camp. Rectore. Daventr. apud J.W. Robijns. 1814. f :-2-:

Aan Paus Pius den VII, bij zijne terugkomst te Rome. Te Deventer, bij J.W. Robijns. 1814. f :-2-:

De hier opgegevene vier stukjes voegen wij bij elkander, omdat zij in taal en toespeling eene gelijke strekking bezitten.
Het eerste is eene ontboezeming van het Nederlandsche hart bij de vrijwording van Holland met de terugkomst van onzen geëerbiedigden willem van oranje, die de teugels des bewinds in handen neemt, met oogmerk om aller harten door den band des vredes aan hun oude Vaderland te verbinden. De gang des ganschen gedichts is ongezocht, in eenen zuiveren Latijnschen en dichterlijken stijl, niet overladen met beelden, zoo als dikwerf het geval is, wanneer men zich, in de oude taal, tot zwellens toe, van gezochte, doch ook thans afgesletene, kunstwoorden en leenspreuken bedient, maar ademende éénen geest van regtmatige blijdschap en toewijding aan het algemeen belang en burgerlijken vrede. Het eindigt met eene toespraak van het Vaderland, als Persoon voorgesteld, welke hare handen aan den geliefden Vorst reikt, en den besten zegen over Hem, zijn Geslacht en zijn vaderlijk bestuur, in lengte van dagen, toebidt. Hoezeer deze toespraak wat lang zij, in evenredigheid des korten gedichts,

{==42==} {>>pagina-aanduiding<<}
beveelt zij zich echter door haren welmeenenden inhoud en de schets des billijk te verwachten heils in de toekomst, dat zoo veel te meer afsteekt bij de onregtvaardigheden en folteringen, door het laatst voormalige Bewind gepleegd.
Het tweede stukje is eene Redevoering, welke ten onderwerpe heeft het betoog der billijkheîd, noodzakelijkheid, hoogwaardigheid, eer en nuttigheid van den laatsten Oorlog, tegen de Franschen gevoerd, afgeleid uit het oogmerk, waartoe, de wijze, waarop die oorlog gevoerd werd, en de gevolgen, die uit denzelven zijn voortgesproten. De vernietiging der algemeene slavernij was het doel, en dit was billijk en edel. De wijze kenmerkt zich door vrijheidsmin, moed, regtvaardigheid, afkeer van wraak, zucht om te behouden, edelmoedigheid en goedwilligheid. En de nuttigheid blijkt ten duidelijkste uit de herkregene burgerlijke en staatkundige vrijheid, herlevenden handel, en den herborenen bloei der wetenschappen en letteren, wier nakende ondergang te gelijk aan de redelijke en zedelijke beschaving het heilloosste verderf bedreigde. Natuurlijkerwijze wordt in deze voordragt het jammerlijkst tafereel geschilderd van alle de onzaligheden en folteringen des laatsten Franschen Bestuurs, zonder vergrooting, welke dan ook zoo veel te meer afsteken bij de gematigdheid, billijkheid en doelmatigheid eener Regering over gansch. Europa, zoo als die de laatstvorige geweldenarijen hebben vervangen, en waarvan de toepassing op onze Nederlanden, met de terugkomst van eenen geliefden Vorst, met luider stemme spreekt. De gansche behandeling des onderwerps is waardig en beantwoordende aan haar doel. De Latijnsche stijl is, over het geheel genomen, vrij zuiver, en bezit die bevallige wendingen, uit der Ouden kunst ontleend, welke een zoo voornaam gedeelte der welsprekendheid uitmaken.
Het derde stukje behelst eene hartelijke toespraak aan den grijzen Kerkvoogd, die al mede van de Napoleontische dwingelandij zoo veel leeds verduren moest, en met zijne terugkomst in Rome zegevierende mogt juichen in het herstel van zijnen met moed geledenen onspoed. Taal en stijl, en vers, en gevoelens: alles kenmerkt ons eenen Dichter, aan wien Apollo's lier volkomen is toevertrouwd. - Ook de Overzetting van dit Latijnsch vers, in het vierde stukje, is allezins getrouw en waardig.





{==43==} {>>pagina-aanduiding<<}

Almanak der Akademie van Groningen, voor 't Jaar 1815. Door Th. van Swinderen. (Derde Jaargang.) Te Groningen, bij J. Oomkens. 150 Bl. f :-11-:

Het blijkt, dat de Heer, nu Hoogleeraar, van swinderen ten oogmerk heeft dezen Almanak der Akademie van Groningen voort te zetten. En, gelijk de nieuwe veranderingen, ten gevolge der gezegende omwenteling, ook in het hooger onderwijs voorgevallen, en nog voor te vallen, zulks metderdaad van belang maken; zoo is inzonderheid de Almanak van dit jaar zeer rijk in gewigtige bijdragen tot de geschiedenis der Groninger Hoogeschool. Immers, behalve de onderscheidene schikkingen, bij voorraad of ter voorbereiding, op het Akademiewezen gemaakt, en in zoo vele besluiten en verordeningen van Z.K.H. enz. bevat, vinden wij hier de levensbeschrijvingen van den beroemden oud-Hoogleeraar der Geschiedenissen, de rhoer, en Hoogleeraar in de Regten, paehlig, beiden ten verloopen jare der Hoogeschole ontvallen, benevens eene magtig uitvoerige beschrijving van het onlangs gevierde tweede Eeuwfeest. De laatste vult niet minder dan ruim de helft van het boekje; en zulks zonder eenige inlassching van stukken, te dezer gelegenheid voorgedragen. Men kan dus gemakkelijk nagaan, dat het feest zelf vrij omslagtig is geweest. Men weet trouwens uit de nieuwspapieren reeds het een en ander. Niet minder dan drie dagen, bij eene zuinige berekening, werden met onderscheidene festiviteiten - plegtige redevoeringen, promotiën en prijsuitdeelingen - serenades, maskerades en plegtige optogten - illuminatiën, vuurwerken en partijen - kunstvertooningen, ja wedloopen en verlotingen van paarden en koeijen, enz. enz. doorgebragt; terwijl stadsregering, burgerij, boekdrukkers en verschillende genootschappen, die maar in eenige betrekking tot de Hoogeschool konden geacht worden te staan, een werkzaam aandeel aan de vreugde namen; die, gedurende de eerste twee dagen, door de hooge tegenwoordigheid van onzen Vorst en Vorstinne, werd verhoogd. Wij twijfelen niet, of Stad en Hoogeschool, die wij over de betoonde geestdrift
gelukwenschen, zullen dit gedenkstuk

{==44==} {>>pagina-aanduiding<<}
van den Heere van swinderen met genoegen ontvangen (*).
Wij betuigen gaarne, den inhoud over het geheel met vermaak te hebben gelezen, en hem inzonderheid voor de hulde, aan twee verdienstelijke mannen, met name aan den grijzen de rhoer, toegebragt, hartelijk te danken.




Festum seculare secundum. Of tweede Eeuwfeest der Groninger Hoogeschool, in de hooge tegenwoordigheid van Z.K.H. den Souvereinen Vorst, enz. gevierd. Beschreven in den Oosterschen Stijl. Te Groningen, bij R. Kroeze. In gr. 8vo. 16 Bl. f :-3-:

Vreugdebedrijven der Groninger Boekdrukkers en Boekverkoopers, bij het tweede Eeuwgetijde der Hoogeschool van Groningen, in de tegenwoordigheid van H.H.K.K.H.H. den Souvereinen Vorst en Vorstin der Vereenigde Nederlanden, gevierd op den 10 van Wijnmaand 1814; bestaande in eene Maskerade, voorstellende hun Bedrijf, en aanbieding van den oudsten Franschen Bijbel in Manuscript, aan Zijne Koninklijke Hoogheid, met de historische bijzonderheden van dit Manuscript: gevolgd van de Jubelzangen, door derzelver Bedienden gedrukt, gezongen en gestrooid, terwijl zij, ter verlustiging des Volks, met eene werkende Drukpers en Boekwinkel door de Stad trokken. Te Groningen, bij J.H. Bolt en W. Zuidema. 1814. In gr. 8vo. 39 Bl. f :-11-:

Heeft ons de Almanak der Akademie reeds eene groote prent der tweehonderdjarige Kermis in Groningen aangeboden, hier ontvangen wij nog een paar bijdragen tot hetzelfde groote evenement.

{==45==} {>>pagina-aanduiding<<}

Het eerste is een da capo; sommigen meenen, eene parodie; alsof het gestelde door den Heer van swinderen reeds Oostersch zou zijn! Doch, deze lieden hebben zeker niet meer dan den titel gelezen. Want waarlijk, die den Schrijver van dit Festum tot zoo iets in staat houdt, die kent hem niet. Och neen, het is wel degelijk in eenvoudigheid des harte, althans des verstands, dat hij zijne medeburgers, door dit stukje, een dubbel vermaak - in vorm zoo wel als stof - heeft willen aanbieden. Daarom is het ook in het geheel zoo hoogdravend niet, dat van swinderen daardoor in eene zekere belagchelijke schaduw - dit klinkt toch wel even goed als belagchelijk licht - zou geplaatst worden; of dat de goê gemeente er door in de war zou raken, bij het lezen van allerlei namen, waarvan zij vaak niet wist wat te maken. Bij voorbeeld, op den titel staat: Festum seculare secundum; dit is geen Oostersch, maar het hoort er toch bij, want de taal der Akademie is Latijn; doch terstond volgt: Of tweede Eeuwfeest, enz. Nu, zoo is het door het gansche boekje heen. Weet men er geen Oostersch, of eigenlijk bijbelsch, woord voor, dan schrijft men maar Consul of zoo; en is het Oostersche woord wat minder algemeen verstaanbaar, dan vertaalt men het in eene noot. In één woord, het moge waar zijn, dat de Almanak naar den geest, en dit stuk slechts naar het vleesch of den rok (eigenlijk maar pannus assuitur hic unus et alter) Oostersch is; dat is alwat men er van zeggen kan, en de menschen zijn er verre van daan, elkander belagchelijk te vinden.
Getuige N. 2; welks schrikbarende titel alle onze ruimte wegneemt. De menigte der achteraangevoegde liedjes, bij de gelegenheid gezongen, zijn doorgaans wél. Althans, wij meenen, dat men niet meer behoort te vorderen. Sommigen, sommige coupletten vooral, zijn regt aardig. En, over het geheel moge de boekverkoopers-onderneming wat grotesk zijn - wie zal dit ontkennen? - gesteld, dat het waarlijk zoo goed los geloopen is, als dit op het papier schijnt, - men weet, beschrijvingen maken wel eens gebruik van den mantel der liefde, en zelfs van eenen heel mooijen, gebloemden mantel! - dan doet zij het vernuft van den vinder eer aan, en behoeft voor de studenten-makerade, die misschien ook al op een' afstand geschilderd is, d.i. uit de verte het meeste effect doet, niet te wijken. Leven de boekenmakers en hunne klanten!





{==46==} {>>pagina-aanduiding<<}

Ogier de Deen, of de edele Wraak, Treurspel in vrijf Bedrijven. Naar het Hoogduitsch van F.L. Bianchi, door D. Onderwater. Te Leyden, bij A. en J. Honkoop. 1813. In kl. 8vo. 104 Bl. f :-12-:

De edele wraak van den edelen Deen is voor een Treurspel een uitmuntend onderwerp, en heeft welligt nog meer dan het stuk zelve den Vertaler uitgelokt. Wij zeggen evenwel geenszins, dat het stuk mislukt is; integendeel, het verdient in meer dan één opzigt lof. Met dat al had het meer kunnen winnen, dunkt ons, (want wij hebben het oorspronkelijke niet gezien) indien het vrij wat bekort ware; en het voorwerp der welverdiende wraak wordt eerst al te afschuwelijk, dan dat te zijnen aanzien de blijde deelneming krachtig kan worden opgewekt. Wij weten niet, of schiller ook niet eens aan ogier van Denemarken zijne krachten beproefd hebbe; wij meenen althans een brok daarvan in vroegere dagen gelezen te hebben, in zeker werkje van wabe kamp; en, naar het ons voorstaat, deed daar de edele wraak betere werking.




De Tabaksfabrikanten, of het Vaderlandsche Familiefeest. Blijspel. Met Zang en Dans. Door M. Westerman. Te Amsterdam, bij J.G. Rohloff. 1814. In kl. 8vo. 41 Bl. f :-8-:

Het vervaardigen van een goed Tooneelstuk vereischt, buiten tegenspraak, veel talent. In een Gelegenheidsstukje moet het vernuft het gewigt der zaken, dat er moeijelijk op eene gepaste wijze in te brengen is, vervangen en vergoeden. Als zoo iets voor het oogenblik, en op het tooneel, slechts voldoet, dan vervalt reeds alle grond tot berisping. Dit voortbrengsel van den Heer westerman is echter slechts ten halve als gelegenheidsstuk aan te merken, en deszelfs verdienste is tevens hooger aan te slaan. De verschijning van den jongman, als Remplaçant vertrokken geweest, brengt iet treffends en roerends aan. Ook buitendien, echter, zou het met genoegen aanschouwd worden. Eenvoudig, natuurlijk, vol

{==47==} {>>pagina-aanduiding<<}
afwisseling in den toon der sprekers, geestig en tevens gepastelijk ernstig, zou het misschien ook de liedjes niet eens behoeven; die echter, op zichzelven wel eenvoudig, maar toch meestal fraai in hunne soort, leven en sieraad aan het spel bijzetten. Wij moeten het Hollandsch Tooneel, en den Amsterdamschen Schouwburg in het bijzonder, gelukwenschen met het bezit van een' Man, zoo bekwaam, zoo ijverig en weldenkend als westerman, en eindigen met deze korte opgave van het stukje, welks eenvoudigheid en welvoegelijkheid overigens zijnen goeden smaak tot eer verstrekken.
De Heer Goedhart wil de verjaring van het herstel zijns handels door al zijn volk gevierd hebben, en tevens op dezen dag zijne dochter aan een' teruggekeerden Garde d'Honneur verbinden. De meesterknecht en zijne vrouw, benevens de dienstmaagd, zijn echter niet opgeruimd, voor zoon en minnaar terugkeert. Een snaak, die Elsje wilde troosten, en een gewezen Douanier, als speelman opgetreden, doch herkend en uitgeworpen, wisselen de gesprekken op eene komieke wijze af. Zang doormengt en dans besluit het vaderlandsche en blijde seest; dat, wij herhalen het, de feestelijke stemming van het publiek, bij de herdenking aan het afgeschudde handeljuk, zeer waar en loffelijk uitspreekt en wijzigt.

Zie hier, ter proeve, iets uit de zangstukjes:

De kerfbank gaat weer op een' draf, 
De zegels zijn van 't pakhuis af, 
De vogel met zijn' krommen bek 
Zit op de flesch niet meer. 
 
Ieder is weer op zijn' ruiker, 
Heer en knecht en looper; 
Koffij, klontjes, rijst en suiker, 
Alles wordt goedkooper; 
Iedereen.... begrijpje! 
Rookt nu weer zijn pijpje; 
De Regie is aan een kant, 
En wij zijn uit den brand. 






{==48==} {>>pagina-aanduiding<<}

Almanak der Musen en Gratiën, aan Vriendschap, Liefde en Kunst gewijd. 1815. Te Amsterdam, bij E. Maaskamp f 1-5-:

Almanak tot Nut en Vergenoeging voor de onderscheidene Standen des Maatschappelijken Levens, voor 1815. Door J.A. Uilkens, Lid van onderscheidene Genootschappen en Maatschappijen. Te Groningen, bij J. Oomkens. f :-5-8

No. 1. Dezelfde netheid van uitvoering, bevalligheid van inhoud, en keurige teekening, als de vorigen kenmerkten, onderscheiden dit Jaarboekje, hetwelk bijzonder voor het schoon Geslacht schijnt ingerigt. Alleenlijk wenschten wij eenige meerdere verscheidenheid in de poëzij, en wat meer leven in den stijl van het proza. In de eerste herkennen wij den kieschen en gevoeligen Zanger, die zijne Lier bij uitnemendheid heeft geheiligd aan Echteliefde en Oudervreugde en Huisselijk Geluk, welke hijzelf bij ondervinding kent, en zoo gaarne rondom zich wilde verspreiden. - Het stukje in den trant van Vader cats heeft ons bijzonder bevallen, omdat niet slechts zijne manier, maar ook zijn geest, in hetzelve zoo eigenaardig is gevat.
No. 2. Een Almanak, door den waardigen en bekwamen uilkens ons geschonken, behoeft onze aanbeveling niet. Dezelve schijnt voornamelijk voor den beschaafderen Landman vervaardigd, en behelst, behalve den gewonen tijdwijzer en eene leerzame aanwijzing van hetgene er maandelijks in hof en tuin valt te verrigten, eene soort van Leerrede over eenen tekst van Vader cats, eene Redevoering over de Dampkringslucht door Prof. stratingh, eenige Schei-, Natuur- en Geneeskundige mededeelingen, alsmede eenige ware Anecdoten. Wij wenschen dit nuttig Jaarboekje in vele, maar vooral in de regte handen, en deelen de volgende Anecdote mede, ofschoon dezelve in dezen Almanak eigenlijk minder thuis behoort:
‘Men stelde den befaamden horrelvoetigen talleyrand aan lodewijk XVI voor, als Minister van Finantiën; de Koning antwoordde: Non! talleyrand n'ira jamais droit!’


{==49==} {>>pagina-aanduiding<<}

Boekbeschouwing.

Verhandelingen, uitgegeven door Teyler's Godgeleerd Genootschap. XXVste Deel.

(Vierde en laatste Verslag.)

Thans zijn wij het tweede gedeelte der schoone Verhandelinge van den Hoogleeraar pareau genaderd, waarin hij de bijkomende bewijzen, ter regtvaardiging van de Mythische Schriftuurverklaring, met de meeste naauwkeurigheid toetst en ontzenuwt, niet zonder invlechting wederom van menigerlei ophelderingen, die licht verspreiden over vele plaatsen en verhalen des Bijbels. Daar de voorstanders der leere, hier bestreden, om hunne gevoelens te handhaven, zeer onderscheidene wegen inslaan, en verre uiteenloopen in hunnen ijver voor eene Mythische verklaring, opent zich hierdoor aan pareau nog ruimer veld om hen te bestrijden; en was het noodig, dat zijne Verhandeling, die allen in het naauw brengen zoude, in dezen uitvoeriger werd, ten einde hun ook den laatsten grond volkomenlijk te betwisten. Ongaarne moeten wij, aan het bestek van ons Maandwerk bepaald, er van afzien, om, hoezeer van verre, onzen Schrijver, bij zoo belangrijken strijd, in allen zijnen tegenval, of kamp met de Mythische Neologen, gade te slaan. Wij hopen slechts, dat onze Lezers, wien wij reeds met dit keurig werk van onzen Landgenoot in het breede zochten bekend te maken, zich thans vergenoegen mogen met een korter verslag wegens dit laatste deel; ja hierdoor te meer zullen uitgelokt worden, om den Schrijver zelven te raadplegen.
Behalve op de reeds wederlegde overeenkomst der onderstelde Mythen in den Bijbel met die bij andere aloude Volken, (de voorname grond van het bewijs)

{==50==} {>>pagina-aanduiding<<}
beroept men zich op een drietal redenen, welke de Mythische Schriftuurverklaring zouden begunstigen. Men kent dezelven genoeg uit ons verslag wegens de inleiding en het eerste deel, om te weten, dat zij nederkomen, 1o. op de oudheid der historische verhalen, door eene langdurige overlevering, als men wil, verminkt en verwrongen, alvorens zij geboekt werden; 2o. op eene overoude Mythische manier van spreken, waartoe de aard der tale, en groote onkunde in den loop der Nature, aanleiding zou gegeven hebben; en 3o. op de waardigheid der Gewijde Boeken, die men meent beter door eene Mythische, dan wel Historische verklaring, te zullen handhaven. Weshalve de Heer pareau dit gedeelte van zijnen nog overigen arbeid zeer gepast in drie Hoofdstukken splitst; voegende hij aan het slot van het laatste, en ter volkomene beantwoording der Vrage van het Genootschap, (zie boven, bl. 546) eene opgave en uitbreiding daarbij van een vijftal regelen, of wetten, welker betrachting hij boven de afgekeurde wijze van uitleggen der Schrift geschikt acht, om het gezag en de waardigheid der H. Boeken te handhaven.
Bij het inzien van H.I. zal gewis de Christen-lezer met verbazing de schaamtelooze stoutheid ontwaren, met welke bauer en andere Duitschers gepoogd hebben, het gezag van Mozes, van de overige Hebreeuwsche Geschiedschrijvers, ja ook van de Evangelisten, te ondermijnen, en hun den lak aan te wrijven, alsof de verhalen in den Bijbel eerst opgeteekend werden eeuwen nadat de zaken gebeurd waren, en zamengeflanst uit gewijde oorkonden, te Babel of elders bewaard gebleven. Met genoegen, daarentegen, zal men ontwaren, hoe mannelijk onze ervaren Oosterling en Oudheidkundige zijn gevoelen, de zaak des Geloofs, eerst op algemeene gronden verdedigt, daarna over den Pentateuchus en andere bij ons geheiligde schriften in het bijzonder uitweidt, tot staving van derzelver echtheid.

{==51==} {>>pagina-aanduiding<<}

H. II opent pareau met de woorden van heyne; bewerende, dat, in de kindschheid der wereld, de oudste taal der menschen bij uitstek zinnelijk, figuurlijk en beeldsprakig was; en dat zij, in hunne onkunde van de Natuur, buiten staat de redenen aan te wijzen van menigte verschijnselen, zeer veel als wonderbaar opdischten of aanzagen, hetwelk wij, wegens meerdere ervarenheid, niet als bovennatuurlijk beschouwen zouden. Dus was de brug gelegd, die velen na hem betraden, bij het zoeken naar Mythen in alle stukken des Bijbels, eerder met hun vernuft, dan met eene gezonde uitlegkunde, te rade gaande. Onze Schrijver, daarentegen, houdt zijn, bevorens aangedrongen, gevoelen vast wegens den oorsprong der Fabelen, welken hij, hoe duister, voornamelijk in het Veelgodendom gelegen acht. Ook wederspreekt hij diegenen, die, gelijk heyne en anderen, het pas geschapen menschdom, deszelfs kennis en tale, te laag stellen, hen in botheid en onkunde bijkans aan de dieren gelijk makende. Aannemelijker acht hij het, van den beginne eene Openbaring, of leiding door God, aan te nemen; het bijgeloof en de Mythen, daarna vermenigvuldigd, voor eene verbastering te houden van lateren tijd. De Hebreeuwsche taal, verder, is, zijns oordeels, de oudste, de oorspronkelijke; en, hoewel hij niet loochent. dat in dezelve, of in den Bijbel, veel beeldspraak te vinden zij, die in den smaak van heyne zich voegelijk laat verklaren, verbant hij evenwel den waan, dat hierom in de oudste oorkonden alles bijna, wat zij historisch melden, mythisch zou te verstaan zijn; of dat men steeds aan philosophemen te denken had. Want, schoon, in die grijze oudheid, onkunde wegens de verschijnselen der Nature aanleiding gaf, dat meermalen Gode toegeschreven werd, waarin thans het gezond verstand niets bovennatuurlijks
ontwaart, wil hij toch hierom geenszins, wat in den Bijbel als wezenlijk wonder verhaald wordt, natuurkundig, of als Mythe, beschouwd en opgelost hebben, tegen de duidelijke

{==52==} {>>pagina-aanduiding<<}
bedoeling der gewijde Mannen. Zelfs de smaak en overhelling der Oosterlingen tot grootspraak en wonderverhalen geldt hiertegen niet, als zijnde van lateren tijd, den Joden voornamelijk aangewaaid in de Babylonische gevangenis, en geheel verschillende van den schrijfstijl, die in de Boeken heerscht, niet slechts van het Oude, maar ook van het Nieuwe Verbond. Dit alles dringt pareau door kracht van redenen en een aantal voorbeelden alzoo aan, dat men daarin den diep ervaren Oosterling en redelijken Uitlegger des Bijbels duidelijk en hem ter eere ontdekken mag. Ook hielden wij ons bij deze bedenking te langer op, omdat dezelve ons toescheen de leere der Mythen inzonderheid te begunstigen, en dit gevoelen van heyne onder onze Godgeleerden, zoo wij meenen, den meesten bijval vond. Van minder aanbelang, dunkt ons, is het voorgeven, waartegen pareau zich verzet in
H. III, alsof de Mythische Schriftuurverklaring aanprijzing verdiende, als meest geschikt om de waardigheid der Gewijde Boeken te handhaven; gelijk meijer zulks beweerd heeft. Het moge zich behagelijk voordoen, dat men, dus het wonderdadige en bovennatuurlijke uit den Bijbel wegbrengende, geene zwarigheden ontmoet in de Gewijde Boeken, die alzoo niets behelzen zouden, dan hetgene de wereld in onzen tijd nog dagelijks geeft te aanschouwen: maar bij nader inzien blijkt ras, dat de knoop niet ontbonden, maar doorgehakt wordt, en nieuwe, ja grootere zwarigheden zich opdoen. Dikwerf toch zijn die Mythische verklaringen zeer gezocht, gedwongen, onwaarschijnlijk, en volmaakt willekeurig; geenszins dat licht aanbrengende, wat zij durven beloven. Zij ondermijnen, daarenboven, de geloofwaardigheid en het gezag, de Goddelijkheid, met één woord, der Heilige Schrift; en dat te meer, naar gelange men zich te dezen door vernuft en vinding laat wegslepen. Mannen, eindelijk, van naam en braafheid mogen, onder zekere bepalingen, en met behoud van hunnen eerbied voor den Bijbel, dit

{==53==} {>>pagina-aanduiding<<}
spoor zijn ingeslagen; dan toch, daar de ervarenis te dezen leert, dat de mensch zeldzaam maat houdt, is pareau met rede bevreesd, dat, vermits de zin van het woord Mythe zoo zeer onbepaald is, en door velen misbruikt, het historisch geloof des Bijbels daarvan groot nadeel te lijden hebbe: en acht hij het dus oorbaar, het voorstel des Genootschaps te eenemaal ongunstig voor de Mythische Schriftuurverklaring te beantwoorden.
Dit nu leidt den Heere pareau daarhenen, dat hij, deze nieuwigheid, althans gelijk die doorgaans gebezigd wordt, verwerpende, zich verpligt vond, naar aanleiding der Vrage, eenen en anderen regel aan de hand te geven, dien hij den Bijbeluitlegger aanraadt te volgen. ‘Ware vrijdenkendheid, zoo wars van alle partijzucht, dat men noch aan de oude Godgeleerdheid, noch aan den allernieuwsten wijsgeerigen trant te veel toegeve,’ is, volgens hem, een allereerst vereischte. Voorts prijst hij (2o.) aan, ‘in de Gewijde Boeken, vooral de tijden en menschen, waarvan zij gewagen, in het oog te houden;’ gelijk mede ‘(3o.) op den aard der tale en het spraakgebruik acht te geven.’ Eindelijk schrijft hij ‘(4o.) als betamende voor, om zich een gegrond denkbeeld te vormen van de buitengewone tusschenkomsten der Godheid, zoo in de leeringen, als in de wonderdadige verrigtingen; - en (5o.) altijd gedachtig te zijn aan die hooge oudheid en zonderlingen inhoud der Gewijde Boeken, die te wege brengen, dat daarin vele dingen voorkomen, moeijelijk om te begrijpen.’ Dit vijftal regelen, nagenoeg met de woorden des Schrijvers voorgesteld, is in den eersten opslag niet ten volle duidelijk, en wordt hierom in het breede, en door menigerlei gepaste voorbeelden tevens, van hem toegelicht; waaruit het ons leed doet, niets te kunnen overnemen. Met dankbaarheid voor dit uitmuntend lettergeschenk, zoo vol van gezonde Godgeleerdheid en verstandigen ijver voor de H. Schrift, als hetzelve onge-
{==54==} {>>pagina-aanduiding<<}
meenen schat van taal- en oudheidkennis oplevert, leggen wij de pen neder: en stellen wij dit Deel onder de meest waardigen van teyler's Godgeleerd Genootschap.







Neêrlands herstelling Gods werk; tekst, Genesis I:3. Eene Leerrede, uitgesproken door J.L. Wolterbeek, Predikant bij de Hervormde Gemeente te Amsterdam, op den Dankdag voor den Vrede, 20 Julij 1814. Te Amsterdam, bij Schalekamp en van de Grampel. In gr. 8vo. 33 Bl. f :-8-:

Twee Leerredenen op het Vrede-feest, uitgesproken door Alexander de Koning, Predikant te Sliedrecht. Te Dordrecht, bij A. Blussé en Zoon. In gr. 8vo. 114 Bl. f :-18-:

Sermon prononcé le Mercredi 20 Juillet 1814; jour d'action de Graces pour le rétablissement de la Paix. Par D.T. Huët, Pasteur de l'Eglise Wallonne à Breda. à Breda, chez J.A. Oukoop. 8vo. 34 pag. f :-8-:

Het onlangs gevierde Vredefeest was gewis door zoo vele dank- en bid-uren reeds voorafgegaan, dat de stoffe aanmerkelijk uitgeput moest schijnen, en noch het hart zoo sterk meer gevoelde, noch de mond, zonder in herhalingen te vervallen, zoo ruim meer kon overvloeijen van den lof des lichts, dat bij den verdwenen nacht zoo heerlijk afsteekt. En vanhier, dat de oogst van uitgegeven stukken, te dier gelegenheid voorgedragen, noch zoo rijk is, noch waarschijnlijk zoo overvloedig, ja overdadig worden zal, als die der vroeger uitgesprokenen. Intusschen kon toch dat feest, door al het voorafgegane, niets verliezen van zijne eigen onschatbare waarde; en bood hetzelve den bekwa-
{==55==} {>>pagina-aanduiding<<}
men man ook nog genoegzame aanleiding tot het kiezen van oogpunten, het overstorten met eenen algemeenen gloed der dankbare tevredenheid, en het in 't licht stellen van bijzonderheden, welke aan geene vroegere behandeling, in het geheel, of zoo zeer, konden passen. Wij zagen althans op dien dag de Christenscharen met eenen ijver en eene belangstelling toevloeijen tot, en verwijlen in de geopende bedehuizen, alsof de hemelsche Godin des Vredes nu eerst plotseling was afgedaald uit den hoogen. En wij bekennen gaarne, dat het ons aan het hart zou zijn gegaan, zoo geene der schoone stukken, welke de vaderlandsche geestdrift op dien dag moet hebben voortgebragt, ja die ons dadelijk bekend werden, door de kunst van onzen koster meer verspreid en voor elk verkrijgbaar waren geworden. Zoo veel te meer verblijden wij ons, dat het weinige, ons tot hiertoe onder de oogen gekomen, zoo voortreffelijk is, en door volkomenheid van inhoud zoo wél vergoedt eene armoede, die in dezer voege rijkdom wordt. Ja, elders worde het goede verspreid aangetroffen, hier is in elk stuk veel bijeen; en het vaderlandsche hart kan bezwaarlijk mistasten in de keuze, wil het de stichtelijke vreugde en dankbare opwekking, op dien dag genoten, door eenig schrift levendig
houden.
Ten aanzien van het eerst vermelde, behoeft dit naauwelijks gezegd te worden. De roem van den Eerw. wolterbeek is wijd en zijd verbreid. Men kent zijne duidelijke, nadrukkelijke en treffende voordragt, zijne hoogen ernst en redelijke gemoedelijkheid, zijne vaardigheid, zoo wel om met de pen eigene en vreemde gedachten over de belangrijkste onderwerpen als te zaaijen in den akker der leergierige en godsdienstige harten, als om zijne welbespraakte tong en geheele deftige voorkomen aan hetzelfde oogmerk dienstbaar te maken. Bovendien sprak deze Leeraar in de stad, welke niet slechts het middelpunt des herboren vaderlands wordt geacht, maar die ook meer dan eenige andere

{==56==} {>>pagina-aanduiding<<}
belang had bij de gezegende omkeering; waar het afgeworpen looden juk zich pijnlijker dan ergens elders had doen gevoelen. Hij zelf is vader van een talrijk huisgezin, telt daaronder volwassen zonen, en is door zijne omstandigheden als te naauwer aan het vaderland verknocht. Wie wenscht van hem niet den Vrede te zien vieren? Inderdaad, ten uiterste stichtelijk is deze Leerrede over de woorden: God zeide: daar zij licht! en daar werd licht; en in het bijzonder scheen ons de vermaning, tot hen gerigt, die reeds wederom morren, als gouden appelen op zilver gebeelde schalen.
Doch het in de tweede plaats vermelde voert geene zóó voldoende aanbeveling met zich. Het is eerst sedert de omwenteling, dat zich de jeugdiger Evangeliedienaar a. de koning door een en ander gunstig heeft doen kennen bij het publiek. Doch, dit zelfs hebben zijne twee Leerredenen niet noodig. Hij deed ze, de eene des voormiddags, de andere des avonds, voor zijne gemeente; terwijl hij des namiddags nog eene naburige stichtte met een ongeschreven stuk. Ook dit moge van zijnen ijver en zijne werkzaamheid getuigen; verre zij het, dat wij zulks aanvoeren, om eenig gebrek te verschoonen. Neen; er heerscht in deze Leerredenen, benevens gebeden en wat tot het geheel der godsdienstige feestviering behoort, zoo vele warmte, zoo vele kracht, zoo vele vloeibaarheid in den vorm en belangrijkheid in de stoffe, dat wij betuigen moeten, slechts weinig met zoo veel genoegen te hebben gelezen. De eerste heet: Gode geheiligde blijdschap en lof; de andere: Opwekking tot de liefde voor het Vaderland. Vooral in gene bewonderen wij den jongen Redenaar, zijnen rijkdom van woorden en zaken. In deze treft ons wederom de wel schiftende, bondig redenerende Leeraar, die de liefde tot het vaderland met die tot Christus zoo schoon in verband brengt, en op zoo evangelische wijze weet patriotismus te prediken, dat tevens menschenliefde en ware wereldburgerzin mag worden genoemd. Misschien ver-
{==57==} {>>pagina-aanduiding<<}
diept hij zich eene enkele keer bezijden hetgeen de toon van den Kerkelijken Redenaar en de bepaaldheid der bevatting van eene Christelijke gemeente gedoogt. Eene zekere stroefheid althans heeft het voor ons, wanneer hij b.v., tegen de zeden van onzen tijd hebbende uitgevaren, en misschien gevoelende dat dit wat ver ging, vervolgens de vraag aanvoert, of niet elke eeuw zijne gebreken hebbe, enz. Misschien is de stijl hier en daar bijna al te los, om met gemak en kracht te
worden voorgedragen. Misschien ligt bij het volgende (bl. 44) geene volkomen gezonde waarheid ten gronde: ‘Het was niet eens op onze wederkeering tot God en zijnen dienst, dat Hij onze verlossing en den vrede gebood; opdat het blijken zoude, dat Hij ons, om zijns naams wille, bevrijdde.’ Doch, op welke rede zijn zulke misschiens niet toe te passen? Wij voegen hier alleen bij, dat No. 1 ten tekst heeft Psalm CXVIII:24. Dit is de dag, dien de Heer gemaakt heeft; laat ons verheugd zijn en verblijd; No. 2 Ps. CXXII:6. Wél moeten ze varen, die u (Jeruzalem) beminnen! - Verscheidene aanhalingen toonen, dat de koning met de beste schriften van onzen tijd gemeenzaam is; en de bescheiden lof, aan anderen toegezwaaid, doet zijn hart te meer eer.
Het derde aangekondigde is mede een waardig gedenkstuk van de heugelijke herstelling des Vredes. Het is de eerste keer, dat ons iets van dezen man, schoon niet van dit geslacht, althans van dezen naam, in handen komt. Hoe het zij, hij houdt de eer diens naams, naar ons oordeel, voortreffelijk staande. De tekst is: Ziet, ik verkondig u groote blijdschap, die al den volke wezen zal; het onderwerp, betoog dier blijdschap, en hoe deze moet uitgedrukt en betoond worden; de nadere uitwerking, van het eerste: deze blijdschap is groot, om de grootheid der verledene smarten, omdat ze onverhoopt is, omdat ze met zoo weinig bitters verzeld gaat, omdat ze algemeen is, omdat ze schoone uitzigten opent; - van het tweede: de eerste pligt is, ons

{==58==} {>>pagina-aanduiding<<}
verheugen; de tweede, ons verheugen voor allen, voor het geheele vaderland; de derde, ons verheugen met dankbare en godvruchtige gezindheden. En in alles stralen de loffelijkste gevoelens door, op de treffendste en schoonste wijze uitgedrukt. Wij bevelen het stuk den beschaafden Lezer van ganscher harte aan.

Onderzoek aangaande Zenuwkoortsen en Typhus, benevens derzelver verschillende wijze van behandeling, alsmede omtrent de Oorlogspest van den vroegeren en lateren tijd, vooral met betrekking tot het aderlaten in dezelve; door C.W. Hufeland. Te Amsterdam, bij L. van Es. 1814. In gr. 8vo. 117 Bl. f 1-5-:

De uitvoerige titel geeft den inhoud van dit boekje reeds eenigermate te kennen. De naam van den Schrijver geeft mede eene goede gedachte van de wijze, waarop het onderwerp in hetzelve behandeld wordt. Dit strekt dus genoegzaam tot aanprijzing; en eene aandachtige lezing zal elk, die het, op deze aanprijzing, openslaat, deszelfs waarde verder doen kennen. Het is den beroemden hufeland volkomen waardig, daar het de verschillen der Geneesheeren, omtrent den aard en de behandeling der ziekten, uit een nieuw en belangrijk oogpunt leert beschouwen. Wij leeren hier, namelijk, welk eenen invloed de constitutie of de gesteldheid van alles, wat in den mensch is of op den mensch werkt, op het karakter der ziekten, vooral der epidemische ziekten, hebben kan; zoodat dezelfde kwaal, op verschillende tijden, wezenlijk in aard verschillen, en dus ook eene verschillende behandeling vorderen kan. Velen zullen dit eene oude waarheid noemen; het zij zoo! Maar het is dan toch met haar, als met alle oude Dames gegaan; zij wordt over het hoofd gezien en geheel vergeten. Ware dit zoo niet,

{==59==} {>>pagina-aanduiding<<}
dan zouden brown en zijne heethoofdige volgers zoo niet gescholden hebben op de voorstanders der ontstekingwerende en buikzuiverende geneeswijze van den ouden tijd; dan zouden thans de verhevene Philosophen, met hun lancet en nitrum in de hand, den neus zoo niet optrekken voor de schriften van de Brownsche School. Thans schijnen de epidemiën meer ontstekingachtig te wezen, dan voorheen; doch men begint, vooral in Duitschland, de verkoelende en verslappende geneeswijze weer evenzeer te misbruiken, als te voren de prikkelende en versterkende; daarvoor waarschuwt hufeland in deze bladen, en wij wenschen dezelve dus voornamelijk in handen van die genen onder onze geneeskundige Landgenooten, die gewoon zijn, in hunne praktijk, den Duitschen smaak met dezelfde drift en vooringenomenheid aan te nemen en te volgen, als onze Dames den Franschen of Engelschen, in hare kleeding.
Een opmerkzaam Lezer zal hier op nieuw bevestigd vinden, dat in de geschiedenis der wetenschappen, zoo wel als in die der volken, het een een gevolg is van het ander; dat de wisselende aard der ziekten invloed heeft op de veranderlijkheid der Geneesheeren in hunne stelsels en geneeswijzen; en dat de meeningen der Geneesheeren wederom invloed hebben op den aard der ziekten. Hij zal kunnen bemerken, dat de Geneeskunst meer is dan een bloot apenspel, en als eene wezenlijke weldaad voor het menschelijk geslacht mag worden aangemerkt. Maar dan zal hij ook niet instemmen met onzen Schrijver, die de waarde zijner kunst, ergens in dit boekje, (bl. 84, 85) niet weinig te kort doet, door de stelling, dat de bekwaamste Geneesheer zich slechts de redding van den negenden man mag toeschrijven; dat de overigen, zoo zij herstellen, ook even goed, zonder hem, hersteld zouden zijn, hoewel misschien gemakkelijker en spoediger. Waarlijk! men zoude bijna gelooven, dat een onzer erfvijanden, moliere of boileau, uit hun graf zijn opgestaan, om

{==60==} {>>pagina-aanduiding<<}
hufeland die uitboezeming in het oor te blazen: want, bevat deze stelling waarheid, zoo is onze kunst de moorddadigste aller kunsten. Doch gelukkig is zij valsch. Hoe velen toch (om slechts iets bij te brengen) zouden, door de verergering eener ligte ongesteldheid, aan zichzelven overgelaten, hunne gezondheid zien ondermijnen, en, bij gevolg, hun leven verliezen, die nu, door de tijdige zorg van een bekwaam Geneesheer, met een gering, doch gepast middel, hersteld worden! Zijn ook dezen hunne redding niet aan de kunst verschuldigd? niet dikwijls meer verschuldigd, dan zij, die van hevige kwalen herstelden?
De aanmerkingen van den werkzamen en verdienstelijken van der breggen vermeerderen inderdaad de waarde van dit stukje, en dienen veeltijds tot nadere opheldering of bevestiging van het, in den tekst, gezegde.




Huiszittend Leven, bevattende eenige Mengelstofsen over afzonderlijke en, voorheen, weinig of niet bewerkte Onderwerpen, betrekkelijk tot de Letter-, Historieen Oudheid-kunde van Nederland; door Mr. Henrik van Wijn. IIden Deels 1ste Stuk. Met VI Platen. In den Haag, bij J. Allart. In gr. 8vo. XXXIV en 385 Bl. f 6-:-:

De Nestor onzer Vaderlandsche Letterkunde, de Heer van wijn, gaat met ijver voort, ons de resultaten zijner nasporingen, en die van eenigen zijner Vrienden, in het vak der Nederlandsche Oudheden, mede te deelen. Ditmaal loopen dezelve grootendeels over een zeer moeijelijk, en veelal met doornen bezet, veld, over de Geslachtrekenkunde, en wel van een onzer oudste en voornaamste Huizen, de brederodes. Het gewone gevoelen laat dit Huis afstammen van sicco of sifried, tweeden Zoon van Graaf ar-
{==61==} {>>pagina-aanduiding<<}
noud van holland, die in het laatst der tiende Eeuwe leefde; terwijl alhier, in eene briefwisseling tusschen de Heeren spaen van hardestein en den door Leyden's noodlot aan de wetenschappen ontrukten kluit, beiden doorkundig in 's Lands Oudheden, bewezen wordt, dat dit gevoelen niet dan op het zeer verdachte getuigenis van den onkritischen johannes à leydis berust. De valsche klaas kolijn komt, gelijk van zelve spreekt, niet in aanmerking. Van het Huis der brederodes vinden wij niet gewaagd vóór den jare 1244; een negatief bewijs, dat deze naam toen eerst is opgekomen; 't welk dáárom veel afdoet, dewijl deze Familie, als een zijtak der Graven, gewis in die tijden van volstrekte Adelregering, en vooral in de onlusten tijdens Vrouwe ada en willem I, eene rol moest gespeeld hebben. Volgens het nieuwere gevoelen dan, door den Heer van spaen op eene aanmerking van den Heer snoeckaart van schaumburg gegrond, nader ontwikkeld, en door den Heer kluit, na eenige geopperde tegenbedenkingen, mede beaamd, is het Huis van brederode een jongere zijtak uit
de oudtijds zeer vermaarde, doch naderhand in verval geraakte, Familie der van teylingens, wier afkomst zich in de grijze oudheid verliest, en die mogelijk wel van sicco of sifried van holland afstammen. In het begin der dertiende Eeuwe zal dan een jonger Broeder van Heer willem van teylingen, Drossaard of Drossaet (Dapifer, Truchsess, Sénéchal) van Holland, hetzij zelf den naam van brederode hebben aangenomen, gelijk de Heer van wijn oordeelt, hetzij, volgens de meening des Heeren van spaen, een' Zoon willem hebben nagelaten, die de eerste Heer van brederode was. De oordeelkundige ontwikkeling van dit alles moet men in het werk zelf nazien, waaruit wij niet kunnen nalaten, nog eene Anecdote wegens de laatste oogenblikken van onzen vereerden kluit over te nemen. De voortreffelijke Man

{==62==} {>>pagina-aanduiding<<}
was juist bezig met het doorzien en bewerken van een Handschrift uit de Grafelijke Domeinen, hem door den Heere van wijn toegezonden, toen hij, om eene of andere onbekende reden, met zijne Echtgenoote het vertrek verliet, waarin men het Handschrift gaaf heeft wedergevonden, gelijk de kamer zelve in haar geraamte is blijven staan. Hoe gelukkig ware het dus voor dit Echtpaar, ja voor de geleerde wereld geweest, zoo deze noodlottige verwijdering beiden niet aan den vreesselijksten dood had blootgesteld! Immers uit het gemelde vertrek waren zij, menschelijkerwijze gesproken, waarschijnlijk gered geworden.
Als Bijlage tot de bovenstaande briefwisseling dient het Necrologium Egmundense, door den Heer kluit aan den Schrijver ter leen verstrekt, en zijnde een afschrift van baldewinus, de Haga Comitis, uit de Egmondsche Boekerij.
De nasporingen van den Heere van wijn omtrent het Huis van brederode deden hem eenige nog onuitgegevene bijzonderheden vinden van Heere diederik van brederode, een' der ijverigste aanhangers van Vrouwe margaretha in den twist met haren Zoon willem, die zich de toen reeds zeer verrijkte Steden, gelijk de Moeder de Edelen, te vriend maakte, waaruit eerlang de veete der Hoekschen en Kabeljaauwschen (doorgaans met den Adel en de Steden overeenkomende) zich ontwikkelde, en, na een' bijna honderdvijftigjarigen twist, met de volkomene zegepraal der Volkspartij en de vernedering der patricische Familiën eindigde, van welke de brederodes zich tot het laatste toe als Hoofden der Hoekschen gedroegen, en, nadat door de vereeniging van Vorst en Volk de eigene magt des hoogen Adels geknakt was, onder Heere henrik van brederode met het Volk en den Adel tegen den Spaanschen Dwangheer opstonden. En de roem van dit zoo belangrijke Huis, en de langdurigheid van den opgenoemden, in de uitkomst zoo gewigtigen, kampstrijd der beide Nederlandsche par-
{==63==} {>>pagina-aanduiding<<}
tijen, maken het vertoog van den Heere van wijn, over de belegering van het Huis te Brederode, - de overgave van hetzelve, met behoud van een klein jaargeld voor den eigenaar, - voorts de gevangenschap van Heere diederik, deszelfs ontslag en herstelling, den zoen tusschen margaretha en haren Zoon, en eindelijk de twee watergevechten in Zeeland en op de Maze, welke dien zoen drie jaren voorafgingen, - naar ons oordeel, tot eene zeer belangrijke bijdrage tot de Vaderlandsche Geschiedenis, welke de hier vermelde lotgevallen van diederik van brederode, na
deszelfs gevangenneming in den scheepsstrijd op de Maze, niet eens aanstipt.
De liefhebbers der oude Nederlandsche taal zullen zich hier ook vergast vinden op eene berijmde aansporing tot eenen nieuwen kruistogt, door jacob van maerlant, na de verovering van Acra in 1291. Het onderwerp, en het vuur, waarmede de schrijver bezield was, verheffen zijne rijmen soms tot een' dichterlijken gloed. Hoezeer ook ingenomen met den luister der kerke, en, gelijk de braafste lieden dier tijden, de kruistogten ten hoogste goed en noodzakelijk keurende, durft hij echter, even als zijn tijdgenoot dante en kort daarna petrarca, Rome en hare zedeloosheid zeer onbewimpeld berispen. Het is toch wel eene stoute taal voor eene Eeuw, waarin de Paus het toppunt zijner magt bereikte:

Die Kercke van Rome is dusdaen vraet, 
Zi is dronken ende al zonder raet, 
Die hoeft is van Kerstijnheden. 
Zine heeft geen lit, dat haer bestaet, 
Keizer, Coninc, noch Prelaet, 
Het en is mits der gierichede 
Ontaert van goeden zeden. 

Ten slotte vinden wij eene Verhandeling nopens een over-oud Handschrift der vier Evangeliën uit de Abdij van Egmond, door Grave dirk II en zijne Ge-
{==64==} {>>pagina-aanduiding<<}
malin hildegaard, althans vóór het einde der tiende Eeuwe, aan die Abdij geschonken. Dit Handschrift is verreweg het oudste, uit den tijd onzer Landsvorsten, 't welk men nog gevonden heeft. De versieringen van hetzelve, vooral de fraai gekleurde Afbeeldingen van den Graaf en de Gravin, en die hier in schoone platen zijn medegedeeld, verdienen de aandacht der oudheid- en kunst-minnaren, en zelfs der kunstenaren, ter nadere kennis van het costuum. In dit Stuk vinden wij daarvan de materiéle beschrijving; letterkundige ophelderingen zal men in het volgende vinden.
Niet uit bedilzucht, maar om te toonen, dat wij deze aangename bijdrage tot de Vaderlandsche Oudheden met aandacht gelezen hebben, zullen wij hier eenige kleine aanmerkingen mededeelen. Op bladz. IX der Voorrede wordt gezegd, dat johan van leyden zijn gevoelen wegens de H.h. van brederode uitbragt omtrent de tweede helft der 14de Eeuwe. Daar echter op bl. XIII gezegd wordt, dat de overzetting der Latijnsche Kronijk dier Heeren, door j. van leyden, tot 1486 loopt, zoo zal het bovenstaande wel eene drukfout zijn. - Op bl. XX dier Voorrede staat het gevoelen van eyndius geboekt, dat sifried niet Zoon van arnoud, maar Broeder of Zoon van Keizer karel den Goeden zou wezen, die van de regering had moeten afstaan, en sedert aan eene onedele vrouw trouwde. Dit zal vooreerst wel karel de Dikke zijn; doch ten andere is dit gevoelen niet alleen zonder grond, maar volstrekt onmogelijk, daar karel de Dikke niet op dien tijd, maar eene Eeuw vroeger dan Graaf arnoud leefde. - Men leest op bl. 223, dat Keizerin margaretha waarschijnlijk op den 23 van Zomermaand 1355 overleden is; terwijl (zie de volgende bladzijde) willem in Lente- en Oogstmaand des jaars 1355 bij zijne Moeder in Henegouwen was. Een van beiden moet dus eene vergissing zijn. Dan, wat zijn deze kleinigheden, bij zoo vele goede en naauwkeurige bescheiden! - Wij wenschen den geachten

{==65==} {>>pagina-aanduiding<<}
Schrijver lust en krachten, ter spoedige uitgave van het tweede Stuk van dit Deel.




Reize naar Nieuw Mexico en de Binnenlanden van Louisiana, voorgegaan door eenen togt naar de bronnen der Mississippi, gedaan op last van het Gouvernement der Vereenigde Staten, in 1805 tot 1807, door den Majoor Z.M., Pike. Uit het Engelsch. IIde Deel. Met Kaarten. Te Amsterdam, bij C. Timmer. In gr. 8vo. 374 Bl. f 3-15-:

Daar het verslag wegens het tweede Deel dezer Reize van den Heer pike, door tusschenkomende verhinderingen, langer is uitgebleven, dan wij ons hadden voorgesteld, achten wij niet ondienstig, onze Lezers te verwijzen tot het berigt aangaande het eerste Deel, te vinden in het Tijdschrift voor 1813, bl. 501-504. Men ziet daaruit, dat wij het belang van dezen Schrijver, om ons bekend te maken met den toestand der voornaamste Spaansche Bezittingen in Noord-Amerika, ten volle erkenden; en, volgens aanduiding des Vertalers, alle reden hadden ons te beloven, dat het tweede Deel, 's mans opzending naar Nieuw Mexico moetende behelzen, het meest merkwaardige zijn zoude, en de gewigtigste zaken stond te bevatten.
Volmondig mogen wij hier bijvoegen, dat wij ons te dezen niet vonden te loor gesteld. Immers in de IIIde Afdeeling, waarmede dit Deel aanvangt, ontmoeten wij het Dagverhaal zijner Reize door de Binnendeelen van Nieuw Mexico, in 1807, (van den 27 Februarij, namelijk, tot 1 Julij) toen de Schrijver derwaarts gebragt werd door een geleide van Spaansche Dragonders. Eenig denkbeeld van dezen togt zal zich de Lezer vormen, wanneer wij zeggen, dat zij door den argwaan der Spanjaarden, van welken zij op de grenzen, en in de gebergten verdoold zijnde, overrompeld waren,

{==66==} {>>pagina-aanduiding<<}
eerst naar Santa-Fé, voorts naar Chihuagua, werden opgezonden, tot dat zij, daarna hooger opgevoerd, en langs bijwegen omgeleid, in de nabijheid van Sant-Antonio, van den Gouverneur cordero berigt ontvingen, om met hun volk vrijelijk naar huis te kunnen vertrekken. Hunne behandeling door de Spaansche Grooten was doorgaans beleefd, maar koel, en vol van jaloerschheid. Deze straalt door in menige bijzonderheid, vooral in hen te berooven van hunne papieren, gelijk mede van alle middelen om narigten te bekomen wegens de ligging der Spaansche Bezittingen; ja in de belemmeringen, hun aangebragt in het houden van een dagregister op hunne reize, en het doen van geschikte sterrekundige waarnemingen. Herbergzaam werden zij inzonderheid ontvangen van een en ander voornaam Geestelijke, bij wien zij nachtverblijf nemen moesten op de dorpen. Overigens ruimt het dorre des dagverhaals, in het eerste Deel opgemerkt, bij het doorreizen van woeste en door wilden bewoonde oorden, hier plaats voor menigte van anekdoten, die dezen togt veraangenamen voor den Lezer. Met eene deelnemende verontwaardiging troffen wij in dit verhaal van pike voldingende bewijzen aan van diepe onkunde, en der slaafsche vernedering, waarin het Spaansche Gouvernement de inwoners dezer landen houdt. Ons bestek gehengt niet, dat wij een kort verhaal of overzigt geven uit het dagregister des Schrijvers in deze Afdeeling. Men vergenoege zich, dat wij, ter staving dier vernederinge, uit zijn verhaal dit doorslaand bewijs overnemen. Aan den ingang van het dorp San-Fernandes ontmoet pike den Luitenant malgarês, in welken hij ras den welopgevoeden man onderscheidt, en met hem gemeenzaam wordt. Om onzen Reiziger te verpligten en te vervrolijken, schreef hij ‘in den achtermiddag, aan de Alkades van onderscheidene kleine
naburige dorpen, een' brief, dus luidende: Zend heden avond zes of acht uwer aardigste meisjes naar het dorp San-Fernandes; mijn voornemen is, er een Fandango te

{==67==} {>>pagina-aanduiding<<}
geven, om de op heden aangekomene Amerikaansche Officieren te vermaken.

Don faciendo.’

‘Deze order, vervolgt pike, werd stiptelijk ten uitvoer gebragt, en schetst meer dan alles den staat van vernederinge dezer veldbewoners.... Het bal had des avonds plaats, naar de wijze van het land, en leverde ons eene bekoorlijke verzameling van jonge, schoone dorpmeisjes op.’ Dan, vervolgen wij onze opgave van den verderen inhoud dezes Deels.
De Luitenant wilkinson had zich op den 28 October 1806, volgens de letter der Instructie, aan den Heer pike afgegeven, ter plaatse, waar de Arkansas bevaarbaar wordt, van hem moeten scheiden, met last om die rivier af te zakken met een klein detachement. Als eene belangrijke bijdrage, derhalve, betrekkelijk tot Louisiana, den opgemelden stroom, en de inwoners des lands, heeft pike, met goede reden, het Rapport van dien Luitenant overgenomen, en, voor zoo verre deszelfs togt van den zijnen verschilde, in de IVde Afdeeling geplaatst.
Eindelijk, hoewel de Schrijver zijne aardrijkskundige, statistieke en algemeene waarnemingen, betrekkelijk de binnenlandsche Provinciën van Nieuw Spanje, benevens zijne algemeene aanmerkingen over dat gewest, in het dagregister zijner Reize aldaar had ingelascht, waar hij gewaagt van de hinderpalen en beletselen, hem hierin door het Spaansche Gouvernement in den weg gelegd, heeft de Vertaler, onzes inziens te regt, deze meest belangrijke stukken doen volgen op de reeds gedachte IVde Afdeeling. Het dagregister toch van den Reiziger loopt wegens deze verschikking meer onafgebroken voort, en na het verhaal van zijne ontmoetingen is het voorzeker gevalliger, den uitslag van 's mans navorschingen te lezen, die men alsdan ten volste weet, hoeveel moeite, beleid en waakzame voorzorg

{==68==} {>>pagina-aanduiding<<}
hem derzelver bijeenzameling, en de bewaring ook dier papieren, gekost moet hebben.
De zaak verdient wel, dat wij onze Lezers, behalve met de opschriften, reeds gegeven, nader bekend maken met den inhoud dezer waarnemingen en aanmerkingen, welke, althans in deze vertaling, het aanzien dragen eener geregeld bewerkte verhandelinge, die haren Schrijver vereert, met de aanmerkingen des Vertalers hier en daar verrijkt is, en loopt over het aangelegen onderwerp van Lands- en Volks-kennis, naar het oordeel van eenen getuige, dien wij op hoogen prijs behooren te stellen, en zijn gezag niet betwisten mogen.
Behalve eene naauwkeurige opgave der ligging van het Koningrijk Nieuw Spanje, onder den naam van het Onderkoningschap van Mexico (of Oud Mexico) en de binnenlandsche Provinciën onderscheiden, en beiden wederom in bijzondere Intendantschappen verdeeld, wier uitgestrektheid en bevolking hier wordt opgegeven, en door den Vertaler vergeleken met de aanwijzing en begrootingen van den vermaarden humboldt, levert ook de Heer pike zijne eigene of ingewonnen berigten omtrent de zeden, gebruiken en staatkundige magt, voornamelijk wegens die binnenlandsche Provinciën, welke hij doorreisde. Dien ten gevolge onderrigt hij ons wegens de lucht en luchtstreek, bosschen en vlakten, mijnen, mineralen en bergstoffen, rivieren, meren, dieren, bevolking en steden, handel, landbouw, oudheden, inlanders, hunne zeden en karakter, krijgsmagt, Godsdienst, en geschiedenis, zoo van Nieuw Mexico, als der Provinciën van Nieuw Biscaije, Sonora, Sinaola, Cohahuila, en van Texas, met meerdere of mindere uitvoerigheid. Dit alles breidt hij vervolgens, in zijne algemeene aanmerkingen over Nieuw Spanje, bepaaldelijk ten aanzien van de zeden, koophandel, fabrijken en inkomsten, bovenal aangaande de krijgsmagt des lands, nog verder uit.
Daarna, en als eene vrucht der waarnemingen van onzen Schrijver, gedaan op deszelfs reize door Loui-
{==69==} {>>pagina-aanduiding<<}
siana, in het Iste Deel verhaald, lezen wij hier, onder een zestal opschriften, zijne daartoe behoorende aanteekeningen, behelzende het overzigt van den grond; voorts narigten wegens de Osagen, Panis, Kamses, Tétaus, en de Indianen van Nieuw Mexico; eindelijk, bij wege van Tafel, een Statistisch Tafereel der Volken, die het westelijk gedeelte van Louisiana bewonen.
Boven dit alles heeft pike zijn werk verrijkt met aanmerkingen over den grond, de voortbrengsels en de bewoners van Nieuw Spanje, door hem ontleend ten deele uit de uitmuntende geschiedenis van Amerika door winterbotham, en uit het werk van den Abt clavigero. Ook heeft de Nelerduitsche Vertaler achteraan geplaatst de aanmerkingen van den Franschen, den Heer breton, op het verhaal van den Luitenant wilkinson, en op een gedeelte van dat van den Heer pike. Hem aangaande, eindelijk, lezen wij, ten slotte van dit Deel, verrijkt met het drietal beloofde Landkaarten, den loop der Mississippi en der binnenlanden van Louisiana vertoonende, het vereerend Extract uit de Raadplegingen van het Amerikaansch Congres, waaruit het aanbelang en de prijs, door de Vereenigde Staten gesteld op deze Ontdekkingsreizen, zoo duidelijk valt op te maken, dat wij, daar zulke bevoegde en aanzienlijke Regters spreken, zelfs tot aanprijzing van de waarde dezes werks ons niet behoeven uit te laten. Alvorens nogtans de pen neder te leggen, en afscheid te nemen van eenen Schrijver, die, dank zij den Vertaler, onze kundigheden wegens schaars bezochte oorden van Amerika aanzienlijk vermeerdert, herinneren wij ons de belofte van eene kleine proeve te zullen geven van 's mans schrijfwijze, en bepalen ons tot hetgene pike ons mededeelt wegens de beschaafde Indianen van Nieuw Mexico. ‘Deze bestaan,’ zegt hij, ‘uit het overschot der vierentwintig aloude volksstammen. De Keres zijn de magtigste onder hen, makende zij thans de bevolking der drie dorpen van San-Domingo, San-Philippe, San-Diaz,

{==70==} {>>pagina-aanduiding<<}
en nog van twee of drie andere, uit. Het zijn mannen van eene hooge, lijvige en ronde gestalte, hebben schoone tanden, en bezitten eene zachte en handelbare inborst. Zij gelijken op de Osages meer dan elke andere natie, welke ik nog gezien hebbe. Zij bevinden zich aan geenen bijzonderen Heer onderworpen, maar alleen aan het Gouvernement, hetwelk hun onderscheidene lasten, als den krijgsdienst, de verpligting om óf muilezels te drijven, óf de vracht zelven te dragen, heeft opgelegd; zijnde zij bovenal ten strengste aan de bevelen der krijgsbevelhebbers onderworpen.
Ik ben ooggetuige geweest van een tooneel, waarvan de bloote herinnering mij het hart voor deze ellendigen kloppen doet, terwijl hunne ongemeene lafhartigheid tevens mijne verontwaardiging opwekt. Op zekeren avond, voor dat ik te Santa-Fé aankwam, hielden wij halte bij een dorp, alwaar de familiën van twee onzer Indiaansche Kavaliers woonden. Zij waagden het, gedurende den nacht, hunne vrienden een bezoek te gaan geven, hetwelk ontdekt werd; den volgenden dag riep de Kommandant alle de Indiaansche Kavaliers bijeen, en vergde hun eene verklaring af, wie de onvoorzigtigen onder hen geweest waren, die zich een oogenblik van hunne posten verwijderd hadden. Op hunne weigering, om hunne landgenooten te verraden, zagen zij zich op eene jammerlijke wijze mishandeld. De Spanjaarden sloegen hen met het hout hunne lansen, zoodat zij bijna van de paarden gestort waren. De ongelukkigen, hoewel gewapend, lieten zich het aangezigt bloedend slaan, zonder een enkel woord voort te brengen; geen teeken van misnoegen, geen gemor, geene verschooning ontsnapte hunne lippen.
Deze Indianen zijn, gelijk de wilden, met bogen en lansen gewapend; sommigen zijn van snaphanen voorzien.
Ofschoon men zich vleit, dat zij tot het Christendom zijn overgegaan, hebben zij echter eene menigte hunner aloude leerstellingen, feesten en plegtig-
{==71==} {>>pagina-aanduiding<<}
heden behouden; een dezer, welke mij de aanmerkelijkste voorkomt, is, dat zij eens in het jaar een feest vieren, dat drie dagen onafgebroken duurt, en alleen met drinken, eten en dansen wordt doorgebragt.’
Op de vertaling, die, hoewel van taalkundige fouten niet geheel vrij te kennen, echter ons meer gezuiverd, dan die van het eerste Deel, heeft toegeschenen, zullen wij te minder ons aanmerkingen veroorloven, dewijl onze Landgenoot, door gewigt van aanteekeningen, alle aanspraak heeft op deze onze bescheidenheid, gelijk op onzen dank voor de moeite, aan dit werk door hem besteed.

Ubi plura nitent: non ego paucis 
Obetreffendendar maculis. 





De Roem, in twee Zangen, door Mr. Samuel Iperuszoon Wiselius. Te Amsterdam, bij H. Gartman. 1814. In gr. 8vo. VIII, 53 Bl. f 1-10-:

Een uitmuntend Dichtstuk, waarvan wij met genoegen verslag geven. De eerste Zang is voornamelijk aan de valsche Roemzucht toegewijd. Na eene fraaije inleiding, waarin de Dichter betuigt geene gunst van aardsche Goden te bedelen, waarin hij, met eene schoone wending, de lage en kruipende Zangers, die, door valsche gloriezucht gedreven, ter sluik eenige lauwerbladen uit Pindus tuin geroofd hebben, dus toezingt:

Ontwijk, ontwijk deez tempelmuren, 
Dit achtbaar koor, gij vuig gebroed, 
Dat Phoebus godgewijde vuren 
Voor kroon of mijter blaken doet! 

waarin hij zegt, alleen voor den waren Roem te zingen, en dien, in een paar krachtige coupletten, schildert, en eindelijk de Waarheid aanroept, om hem den mensch te toonen, ontdaan van tooi en mom, komt de Dichter tot zijn eigenlijk onderwerp.
Wij treffen hier eene wel korte, doch, in ons oog, tref-
{==72==} {>>pagina-aanduiding<<}
fende schildering aan van den mensch, in zijne wonderlijke tegenstrijdigheden, in zijne grootheid en dwaasheid. De overgang tot den Dwingeland, aan wiens hollende eerzucht en verderfelijke bejagingen het grootste gedeelte van den Zang gewijd is, komt ons gelukkig voor. Hoewel hem de vloek der kermende aarde vergezelt, blijft toch de Roem het doel van zijn streven. De ijdelheid van dit streven wordt met nadruk voorgesteld. Alles is hier stout gemaald en met gepaste voorbeelden uit de oude geschiedenissen opgeluisterd. De veroveringszucht en de trotsche aanmatigingen van den wreeden werelddwinger; de gruwelen, door hem bedreven; de rampen, door hem gesticht; de valsche glorie, die hij van rondsomme inoogst; de slaafsche hulde, die hij van alle zijden, als eene Godheid, ontvangt; en eindelijk de nietigheid van dien vergoden geweldenaar, in het oogenblik van sterven - dit alles is door den Dichter regt con amore behandeld. Het lust ons, eenige coupletten af te schrijven:

Wat digte hoop van slaafsche zielen, 
Die smekend naar zijn' oogwenk ziet, 
En hem, bij 't bevend nederknielen, 
Den krommen nek ten voetbank biedt! 
Zijn kroon blindt de oogen door haar glansen; 
Een loflied stijgt langs dak en transen; 
Bazuin- en harpklank gaat hem voor; 
't Staat al verbaasd, ontzet, verwonderd, 
Terwijl zijn kop'ren wagen dondert 
En bliksemt op Salmoneus spoor. 
 
Nu rijzen geur'ge wijrookdampen 
Voor hem, als God gevierd, omhoog: 
Die rook verbergt der volken rampen 
Voor 's woestaards grimmig vonk'lend oog; 
De Dichtlier laat zich schat'rend horen 
En streelt, tot eigen smaad, zijne oren 
Met logenzang, voor goud gekocht; 
De beitel moet dien zang herhalen 
En schenkt met kunst aan keurmetalen 
En marmerblokken ademtogt. 

{==73==} {>>pagina-aanduiding<<}

De Nijlgod komt hem offers branden 
En biedt met Rhijn, met Eridaan, 
Met Ganges en met Barka's zanden 
En gouden Taag, hem schatting aan. 
Zijn willekeur, ten wet gegeven, 
Doet 's werelds Zuideraspunt beven 
En 't ijs, dat 's Obij's zomen boordt. 
Het aardrijk klaagt met droeve galmen, 
Terwijl 't alom de gruw'bre schalmen 
Van 's menschdoms boei rinkinken hoort. 

Schoon de laatste regel niet gemakkelijk vloeit, en ons dat rinkinken van de gruw'bre schalmen niet zeer bevalt, is toch het geheel meesterlijk. In het vermelden van de komst des Doods, kwam ons de regel: ‘Hij komt, de Dood, tot haar ontzet,’ zwak voor; doch het overige doet de vereischte werking. Hij komt aan de ijzeren hofpoort, scheurt die gonzend open, en, vóór hij nog in de slaapzaal van 's werelds Opperheer is binnengestormd, heeft dezen reeds alles verlaten. De Dichter drukt dit krachtig uit door den enkelen regel: ‘Staffier en laffe vleijer vlugt.’
Is deze beschrijving van den Dwingeland, wat het dichterlijke betreft, in het oog van den kunstkenner schoon, zij wordt den regtschapenen vaderlander merkwaardig, wanneer hij weet, dat de Heer wiselius den moed heeft gehad, om dit Dichtstuk voor talrijke vergaderingen openlijk uit te spreken in eenen tijd, toen schier alles zich onder den ijzeren schepter der dwingelandij kromde; wanneer hij weet, dat deze Zangen hunnen oorsprong verschuldigd zijn aan het gedrag van zoo velen van 's Dichters landgenooten, (waaronder mannen, wier geslachtnamen van oudsher in 's lands geschiedboeken met roem bekend stonden; mannen van de uitstekendste geestvermogens, ja zelfs zulken, die nog kort te voren de bazuin van vrijheid en gelijkheid luid hadden doen klinken) die, in stede van zich aan den dienst des vreemdelings, die ons ten Koning werd opgedrongen, te onttrekken, van alle zijden toevloeiden om den opgedrongenen Heer hunne hulde te bewijzen, sommigen om ambten of gezag te behouden of te bekomen, anderen om met uitwendige versierselen, dat ellendig poppentuig van dwazen of van bejaarde kinderen, hunne kleederen op te pronken. Dit gedrag, en vooral de schaam-
{==74==} {>>pagina-aanduiding<<}
teloosheid van eenigen, om, niet te vreden met eene gewone nederige onderwerping, de verhevenste welsprekendheid, ja de Goddelijke Dichtkunst zelve tot zulk een einde aan de lafste en logenachtigste vleijerij dienstbaar te maken, vervulde den Heer wiselius met teleurstelling en verontwaardiging, en eene menigte aandoeningen bragten zijn zedelijk gevoel tot een' zeer hoogen trap in beweging; doch in kalmer oogenblikken deden zij hem dikwerf peinzen over den mensch en zijne, vooral in onze dagen zoo hoog opgevijzelde, grootheid, en nu stortte hij zijn gevoel en zijne bespiegelingen tevens in deze Zangen uit. Het geschrift zoude echter bij 's mans overige papieren liggen zijn gebleven; doch toen men ook bij hem herhaalde aanzoeken durfde wagen, om zich onder de dienaren des
zoogenaamden Konings te laten opteekenen, meende hij aan zulke, hem beleedigende, pogingen op geene betere wijze een einde te kunnen maken, dan door dit uitvloeisel zijner vaderlandsgezinde gewaarwordingen, tot een sprekend bewijs zijner onverwrikbare en nimmer tijkavelende grondbeginselen, in twee onzer meestberoemde geletterde Maatschappijen van het spreekgestoelte voor te lezen.
De tweede Zang biedt aangenamer tooneelen aan. Hier zijn de ware Roem en de Mensch, door edele roemzucht geprikkeld, de voorwerpen van 's Dichters hooge geestverrukking. Plaatsgebrek verbiedt ons; deze schoone bespiegelingen te volgen. De Dichter treedt den tempel des Roems binnen. De beschrijving daarvan is keurig. Hier vindt hij de namen van hen, voor welke plaatsen in dezen tempel bestemd zijn; dáár worden de daden der echte wereldgrooten in duizend kunsttafereelen getoond; ginds rijzen zangen ter hunner eere. De lof van een aantal beroemde mannen wordt nu door den Dichter bezongen. Schoon de vermelding van zoo vele beroemde mannen in een Dichtstuk aan den Roem doelmatig moge zijn, geeft toch de menigte van namen eene onaangename stroefheid aan het vers, gelijk hier:

‘Blinkt gij, ô Grooten, Vossen, Baerlen, 
Erasmus, Schrijver, Douza, Hooft!’ 

Daarenboven, hoe vele achtbare namen zijn niet vergeten, welke, naar ons gevoelen, boven eenigen, welke vermeld zijn, de voorkeur verdiend hadden! Wie zoude, om slechts

{==75==} {>>pagina-aanduiding<<}
eenigen te noemen, niet gaarne naast den naam van franklin dien van penn, naast den naam van jenner dien van howard, naast den naam van kepler dien van onzen, zoo waarlijk grooten, geenen roem bejagenden, maar toch eeuwig beroemden pieter nieuwland gespeld hebben? Dan - de Dichter konde ook allen niet noemen, en wij maakten zelve reeds de aanmerking, dat zoo vele namen zich moeijelijk in het vers laten vlechten. Dat echter onze vondel, die Vorst der Nederlandsche Dichteren,

a quo, ceu fonte perenni, 
Vatum Pieriis ora rigantur aquis, 

dien dezelfde van broekhuizen (welke hier door den Dichter met virgilius wordt gelijk gesteld!) een' ontzaggelijken Leeuw noemt, die alles voor zich deed zwichten, in dit Dichtstuk niet gedacht wordt, valt bijzonder in het oog, en moet aan een opzettelijk verzuim worden toegeschreven.
Veel voortreffelijks levert, overigens, deze Zang op. Bij het reeds aangehaalde ten bewijze van den moed des Dichters, door de openlijke voorlezing van dit Vers aan den dag gelegd, behooren nog de volgende regt stoute en krachtige coupletten:

Blikt, Ed'len! die in beter tijden, 
Door vrijheids zoet genot gestreeld, 
Uw leven Pallas dienst mogt wijden 
En Phoebus cither hebt bespeeld, 
Blikt gunstig neder op uw zonen! 
Wij zweeren 't bij uw gloriekronen! 
Nooit, nooit buigt Neêrlands roem het hoofd, 
Ofschoon in Vesta's tempelmuren 
De laatste vonk der outervuren, 
Op 's Dwinglands wenk, wierd uitgedoofd. 
 
Zie daar de kroon, waarnaar wij streven, 
Die ons aan 't eind van 't renperk wenkt! 
Zie daar dien Boom van 't Eeuwig Leven, 
Door Edens klaren stroom gedrenkt! 
Wie ooit zijn krachtvol ooft mag smaken, 
Ontziet noch 's volks oproerig blaken, 

{==76==} {>>pagina-aanduiding<<}

Noch 't grimmig oog der dwinglandij.... 
Hij zal den fieren nek niet buigen.... 
't Heelal stort' boven hem in duigen, 
Hij valt, maar valt van zidd'ring vrij. 

Wie denkt, bij het lezen van de vijf laatste regels, niet aan de Ode van horatius: Justum, et tenacem propositi virum? De Heer wiselius onderscheidt zich bijzonder door zijne kennis met de Ouden en het gebruik maken van derzelver schoonheden. Het volgende couplet, aan de eer van tacitus geheiligd, is bij uitstek schoon; doch wij mogen niet meer overnemen. Boven mate beviel ons hetgeen de Dichter hier over het Oosten heeft ingevlochten, niet slechts om de fraaije verzen, maar mede uit hoofde van de gelukkige dichterlijke vinding en de aangename verrassing, welke de Lezer, die niet dadelijk aan den man denkt, welke hier bedoeld wordt, zonder twijfel met den Recensent zal gevoelen. Zeven coupletten (en deze uitweiding is waarlijk wat te breed voor het stuk) leest men, zonder dat men weet, waar 's Dichters verbeelding ons henen zal voeren, tot dat de laatste regel van het 8ste couplet ons door het eenvoudig noemen van eenen naam op eene regt treffende wijze verrast.

Waarheen, verbeelding? - Slaak uw banden! 
'k Ontscheur mijn' geest den Morgenlanden, 
En vind voor Schultens beeld mij weêr. 

Jammer is het, dat de indruk verzwakt wordt door het volgende couplet, waarvan het laatste gedeelte zich weinig boven het proza verheft. Het tweede, aan schultens, den zoon, toegewijd, is weder zeer fraai.
Indien het ons veroorloofd zij eene enkele aanmerking te maken, zouden wij den Heere wiselius in bedenking geven, of de zucht om zich te verheffen, en krachtige, zoogenaamde gespierde, verzen voort te brengen, niet te veel invloed hebbe gehad op 's Dichters geest? of de beelden hier niet met eene al te milde hand zijn aangebragt? en of 's mans belezenheid en oudheidkunde, die wij anders op hoogen prijs stellen, niet al te kwistig in deze Zangen verspreid zijn? Wij zouden zoo gaarne in dichterlijke bespiegelingen over den Roem ook dat zachte en roerende hebben aangetroffen, dat het hart zoo onwederstaanbaar treft, dat ons de tranen uit

{==77==} {>>pagina-aanduiding<<}
de oogen perst, en dat, naar onze meening, in onze, anders zoo voortreffelijke, hedendaagsche dichtwerken meestal te schaars gevonden wordt.
Verder kwam het ons voor, dat het een gebrek is in dit Dichtstuk, dat aan den waren heldenmoed geenerlei lof wordt toegezwaaid. De zucht naar oorlogsroem is, op zichzelve, nooit edel: maar de Held, die uit zuivere beginselen voor vrijheid en vaderland strijdt, heeft toch wel eenige aanspraak op een' lauwerkrans. Wij zouden gaarne dit fraaije stuk door den een' of anderen doorluchtigen naam uit onze vaderlandsche geschiedenis hebben zien versieren, en zijn van oordeel, dat zoodanig voorbeeld een' uitmuntenden tegenhanger van den Dwingeland in den eersten Zang had kunnen worden, en door het contrast heerlijk zoude zijn uitgekomen.
Wij troffen wel enkele regels aan, welke ons gedrongen voorkwamen, en woorden en uitdrukkingen, welke ons niet behaagden, gelijk weêrstrevigheden, metalen longen, grootmoêr Pyrrha, enz. Doch het lust ons niet, ons thans met aanmerkingen van zoo weinig belang bezig te houden. Een zeer fraai titel-vignet, door den Heer bilderdijk geteekend, versiert dit schoone stuk, voor welks uitgave de Recensent den Heere wiselius zijnen dank betuigt; zich vleijende, dat de Dichter op zijnen lof eenigen prijs zal stellen, daar de Recensent mede onder dezulken behoort, die hunne knieën voor den Baäl nooit gebogen hebben.




De drie Rijken der Natuur, Dichtstuk van Jacques Delille; vrije navolging in het Hollandsch, door A. Loosjes, Pz. IIIde Afdeeling. Te Haarlem, bij A. Loosjes, Pz. 1814. In gr. 8vo. f 2-18-:

De Dichter gaat thans van de hoofdstoffen tot het eigenlijke onderwerp van zijn gedicht, de drie Rijken der Natuur, over. Alles komt hier blijkbaar op het oogpunt aan. Mag men de Natuur met een dichterlijk oog beschouwen, hare krachten personificeren, of bepaalt men zich althans tot derzelver grootsche of bevallige werkingen en tooneelen; dan is er bijkans geene rijker stoffe voor den Dichter. Doch, ontzegt hij zich die vrijheid, meent hij naauwgezet en schroomvallig aan de zijde des Natuuronderzoekers te moeten gaan,

{==78==} {>>pagina-aanduiding<<}
en in alle deszelfs bepalingen en verdeelingen te moeten treden; dan is er schier geen ondankbaarder, geen prozaïscher onderwerp. Wij zagen in onze beoordeeling van den vierden Zang (Vad. Letteroeff. No. X. 1814. bl. 421) den Dichter bijna aan deze klip stranden: het eerste der drie Rijken, 't welk de stoffe tot den vijfden Zang oplevert, - dat der Mineralen, - kan ook geen van de schitterendste partijen zijns tafereels opleveren. Ook stapt hij luchtig over de smaldeelingen van het gebied der delfstoffen heen, werpt een' vlugtigen blik op derzelver onderscheidene kleuren, op de zouten, (waarbij ook de beroemde zoutgroeven van Wieliczka beschreven worden) op de metalen en halfmetalen, en haast zich van deze ondichterlijke stof tot een aandoenlijk en belangwekkend verhaal, uit de geschiedenis van Florence ontleend, van een' grijsaard, die, zijne dochter aan haren minnaar geweigerd hebbende, door dezen in eene staatsomwenteling verbannen wordt, en toevlugt in een hol zoekt, waar hem later zijn vijand, door eene gelijke verandering der wisselvallige fortuin het onderspit delvende, als lotgenoot aantreft, zich met hem verzoent, door eene derde lotverandering bevrijd wordt, maar nu met zijn' vriend, thans zijn schoonzoon geworden, van het woelig tooneel der volksregering, op een eenzaam, doch bekoorlijk landverblijf eene schuilplaats zoekt. Dit verhaal echter, hoe belangwekkend en dichterlijk voorgedragen, hangt slechts door een' zeer flaauwen draad - het tooneel der gebeurtenis, eene ontledigde mijn, - met het hoofdonderwerp te zamen, en beslaat echter twee derden van dezen Zang, die derhalve de behoorlijke evenredigheid mist, hetwelk men alleen aan de verlegenheid des Dichters, om denzelven behoorlijk aan te vullen, kan toeschrijven.
Veel rijker, ja al te rijk voor éénen Zang, is de stof van den volgenden, - het Plantenrijk. Hetzelve is, naar mate der volstrekt vereischte bekrimping, en van het oogmerk des Dichters, om zich van alle fabelkundige verzieringen te onthouden, 't welk hij zelf in den aanvang des zesden Zangs aankondigt, meesterlijk behandeld. Bij alle beknoptheid, zijn toch de hoofdmerkwaardigheden, de groote wonderen van het Plantenrijk daarin vermeld. De inwendige vorming der plant, de onbegrijpelijke werking der entkunst, - de onderscheidene wijzigingen van het sap in de zoo uiteenloopende soorten,

{==79==} {>>pagina-aanduiding<<}
(zeer fraai behandeld, en met de verschillende gedaanten der vlam in het vuurwerk vergeleken) - de tallooze verscheidenheden der bladen, -

Nu hard, dan wollig, vaak met diepgesneden randen, 
Gekarteld, hoekig, breed en smal, nu glad dan dof, 
Rond, eirond, ingesneên, gesnippeld, fijn en grof; 
Die, als de hand haar raakt, gelijk een egel, stekend; 
Deez' met een brandwond zelfs den zachtsten aangreep wrekend, 
Of met een schijnbaar ijs, wiens schittring luister wekt, 
Wiens kilheid zelfs de hand doet huivren, overdekt, 
Nu dun, als loovers, die voor d'adem henenvlieden, 
Dan dik, als platen, die een' fellen weêrstand bieden, 
Nu groen dan donkerbruin, nu rood dan zilverblank, 
Dan liefelijk van geur, dan hatelijk door stank: 
Somtijds, bijkans bekleed met dierelijk vermogen, 
Van zelfs door deiningen nu op dan neêr bewogen, 
Of door een' vingertop voorzigtig aangeroerd, 
Juist of een stille schrik het hart der plant vervoert, 
Eensklaps zich sluitende en met schaamte nederbukkend, 
Zich aan des plukkers hand door tooverkracht ontrukkend. 

der bloemen:

Deez' plant poogt minzaam, in haar vaasgewijze schalen, 
Vol sierlijkheid haar bloem op reinen dauw te onthalen, 
Daar gene in haar paleis van purper en van goud 
Een' schat van nektar voor zich zelf besloten houdt. 
Die stelt haar glorie in een weidsche bloemlivrije; 
Eene andre, lagchend met der zusteren kieedije 
Van purper en saffier, schept haren hoogsten lust, 
Dat haar gansch sluijerloos het laauw zefiertje kust: 
Deez' blijft, tot zij verwelkt, met vaste kleuren pronken, 
Die Flora eenmaal haar ten tooisel heeft geschonken; 
Terwijl eene andere, als de Proteus van 't gebloemt, 
Op kleurverandering, als 't hoogste sieraad, roemt. 

voorts der wortelen, - de ontkieming en voortspruiting van het zaad, worden achtervolgens beschouwd; en het gezigt van zoo vele wonderen geleidt den Zanger natuurlijk tot de ontleders derzelve, vooral tot linnaeus, die hier een' zeer schoonen en welverdienden lof ontvangt, welken de Vaderlandsche Dichter door de volgende fraaije wending ook op Holland, ook op zijne geboortestad, doet nederdalen:

{==80==} {>>pagina-aanduiding<<}


Ja, 't was in Haarlems oord, in Hollands bloemwaranden, 
Langs onze stroomen, onze duinen, onze stranden, 
Dat zijne kennis nog haar' kring heeft uitgebreid. 
Zoo blinkt een nieuwe star met grooter heerlijkheid, 
Als ze uit des bajerts schoot, omhuld met aaklig duister, 
Het middelpunt genaakt, bestraald door zonneluister. 
Ons Holland was, hoe kleen, toen 't middelpunt, de zon, 
Waar wijsheids glans uit straalde, als uit verlichtings bron. 

Ook verzuimt de Heer loosjes niet, bij deze gelegenheid een' krans te breijen voor den onderwijzer zijner kindschheid in de bekoorlijke kruidkunde, den geleerden d. de gorter, en voor den niet min dapperen dan kundigen kieser, die, als krijgsman onder de Pruissische landweer, zelf te Haarlem het eerst den afdruk zijner bij teyler bekroonde Prijsverhandeling over de bewerktuiging der Planten kwam beschouwen. Het verwondert ons, dat de dichterlijke Navolger, die zoo gretiglijk elke gelegenheid bij de hand grijpt, om als Hollander en Haarlemmer zijn Vaderland en Vaderstad te verheerlijken, bij deze zoo gunstige aanleiding niet met een enkel woord van de vermaarde Haarlemsche bloementeelt heeft gewaagd, die door geheel Europa heen een' tak van handel uitmaakt; die in de lente (weleer althans) eene menigte vreemdelingen, en daaronder de aanzienlijkste personen, zelfs Vorsten, naar Haarlem lokt; en die, door de wel is waar wat stijve, maar toch prachtige vertooning der bloembakken, de aandacht en vermelding des Dichters der Natuur niet onwaardig was. Of vreesde de Heer loosjes ligt, zijnen oorspronkelijken Dichter den lof eener liefhebberije in den mond te leggen, waarover hij, in de bekende verzen zijner Jardins,

Tel on voit dans Harlem plus d'un triste amateur, etc. 

het Anathema zoo onverbloemd had uitgesproken? Dan, de Nederlandsche Zanger heeft bij meer dan ééne gelegenheid vrijheden genoeg gebruikt, om zonder schroom ook hier van zijn Origineel te durven afwijken; te meer, wijl hij daardoor gelegenheid vond, om eene elders gepleegde onregtvaardigheid van zijn Model te verbeteren.
Thans verheft zich het lied van de bloote bewerktuiging

{==81==} {>>pagina-aanduiding<<}
tot de hoogere krachten der plant, die haar nader bij het dier brengen; de verschijnselen der slingerende Tremella, der vliegenvangende Dionea, der Mimosa pudica, het wenden der planten naar het zonnelicht, het sluiten harer bladen bij nacht, het huwelijk der gewassen, wel door de lateren, met name vaillant, ontdekt, doch reeds door de Ouden in zoo verre gekend, als zij vrouwelijke bloemen op verschillende stammen (van den palmboom) door het stof der mannelijke bloesems bevruchtten, en van de Caprificatie, of de bevruchting der vijgen langs den weg door een Insekt, met mannelijk stuifmeel beladen, reeds wisten. De winden en Insekten niet alleen, ook de wateren bevorderen de gemeenschap en voortplanting der gewassen, door het overbrengen der zaden. De Dichter, hierop turende, ontwaart in den vloed een vreemd verschijnsel - den Polijp. Dit brengt hem tot de plantdieren, wier behandeling eigenlijk meer tot den volgenden Zang, die over het Dierenrijk moet handelen, zou behooren. Dan, wie over zulke kleinigheden het harnas aantrekt, verdient geen' Dichter te lezen. De onze zal in de twee nog volgende Zangen werks genoeg vinden, ook maar in algemeene trekken het Rijk der Dieren af te handelen.
Het slot van dezen Zang behelst de nuttigheid der planten voor den mensch. Men voelt, dat de Dichter over dit onmetelijke veld slechts met de vlugheid eener camille, die de toppen der voorwerpen naauw aanraakt, kon heenglijden. De geneeskrachtige planten, papier, hennep, vlas, de warme dranken, uit dit Rijk ontleend, worden meer genoemd dan omschreven; de wijn, het voedende graan, schaars naar verdienste geroemd; en eindelijk met den lof der bloemen, en het nut harer geuren, die columbus tegenwaaiden, en, ten spijt zijner wrokkende reisgenooten, in de ontdekking van Amerika deden volhouden, deze Zang besloten.
De stijl in deze Zangen komt ons meer gelijkmatig voor, dan in de beide eerste. De Dichter valt zeldzamer; maar, onzes inziens, verheft hij zich ook niet zoo dikwerf boven het gewone peil. Daar echter de Fransche Dichter niet slechts het onderwerp, maar ook meestal den woordelijken inhoud aan onzen Landgenoot heeft opgeleverd, kunnen wij het dezen laatsten niet wijten, wanneer hij in zijn Model hier minder treffende plaatsen aantrof, dan in de vorige Zangen. Ook vertoonen edele metalen, bloemen en vruchten, meer gelijkma-
{==82==} {>>pagina-aanduiding<<}
tige schoonheid, de botsing der hoofdstoffen meer trotsche verhevenheid; en in zoo verre zou dan de onderscheidene eigenschap dezer Zangen aan hun onderwerp beantwoorden.




De Franschen in Walcheren. Door J. de Kanter, Philz. Te Middelburg, bij S. van Benthem. 1814. In gr. 8vo. X, 176 Bl. f 1-8-:

Een volledig berigt van het voorgevallene met Walcheren, van de inlijving dezes Eilands af in het Fransche Keizerrijk, tot op de ontbinding dezer gewelddadige vereeniginge, met zoodanige omstandigheden, als reeds voorbereidende mogen beschouwd worden tot dit noodlottig tijdvak; ziet daar den inhoud van dit boekdeeltje, hetwelk in meer dan één opzigt lezenswaardig is. Immers, wij weten, dat Zeeland, en vooral Walcheren, vroeger ingeslokt, en later weer uitgeworpen, dan de overige Nederlanden, een eigen afzonderlijk lot heeft ondergaan, en den looden schepter des dwingelands dieper nog gevoeld, dan Holland en de meeste andere, inzonderheid landwaarts gelegene, provinciën. Wij weten ook, dat de Zeeuwen een eigen moeijelijken worstelstrijd met het instortend gevaarte der overheersching hadden uit te staan. En bovendien zien wij in deze beschrijving van het gebeurde op één belangrijk Eiland veel bijeen, wat elders meer verstrooid wordt aangetroffen; eene teekening in het klein van de schilderij van Neêrlands lijden onder den stok des drijvers.
Wij zullen ons geene moeite geven, om deze teekening op nog kleiner schaal over te brengen. De hoofdzakelijke gebeurtenissen zijn bekend genoeg geworden, of hebben met het elders voorgevallene zoo groote overeenkomst, dat ze ligtelijk worden gegist. Wij willen alleen het een en ander afschrijven, waarbij we, al lezende, een vouwtje hebben gelegd, omdat het ons, als bijdrage tot de algemeene geschiedenis der mishandelingen, door napoleon en zijne zendelingen der beschaafde wereld aangedaan, - tot die van Fransche ondeugd, geweld en knevelarij, belangrijk voorkwam.
‘De Griffier van het Vrederegt te Vlissingen, renique, had, in zestien maanden tijds, bij de drieduizend franken af, gekneveld. Hij is voor het Cour d'assises te regt gesteld.

{==83==} {>>pagina-aanduiding<<}

Eene uitweiding. - Dit bevreemdde ons in het eerst; maar nu wij weten, hoe het met de administratie der Justitie in Frankrijk, vooral in de Hoofdstad, gesteld is, moet zich niemand daarover verwonderen. Aldaar is het paleis der Justitie een Roovershol. - Eene bende van honderd-en-vijftig Avoués (Procureurs) doet wat zij wil; is baas over de Regters, Advocaten en Notarissen; spot met de wetten en reglementen; maakt de zaak van een' hunner die van allen, en plundert regts en links alles wat in hare klaauwen valt. - Bij voorbeeld, de invordering eener geldschuld van 40 franken kostte duizend franken. - In de invordering eener schuld van 7000 franken deed men zeven-en-dertig arresten. De schuldeischer, wel ziende, dat hij de schuld niet meer zou binnen krijgen, liet, om, gelijk men zegt, geen geld van huis te brengen, den Avoué aanzeggen, dat hij zou toezien, de kosten niet boven de 7000 franken te doen loopen,’ enz.
‘Men had betaalmeesters en onderbetaalmeesters. Deze wisten almede van knevelen. - Het ging (met eenen) zoo ver, dat hij twintig ten honderd durfde afdwingen.’
Een zeker Heer, voorheen zelf Militair, werd voor gilly (den Gouverneur) ontboden, en door dezen zeer ernstig onderhouden, ‘omdat hij in een koffijhuis, de nieuwsbladen lezende, aan de overige aldaar tegenwoordigen, op de kaart, de plaatsen had aangewezen, waar de Geallieerden stonden. - “Ik heb u,” voegde gilly er bij, “omdat gij oud- Militair zijt, nu nog gewaarschuwd: zoo het een Burger ware geweest, zou ik hem reeds naar Rijssel hebben doen vervoeren.”
“Hebt gij geen nieuws?” vroeg men eens aan iemand, in eene publieke plaats. “Ja,” zeide hij: “ik heb gehoord, dat de Franschen een Kozak krijgsgevangen hebben gemaakt, zoo onmanierlijk dik, dat zij hem, uit nieuwsgierigheid, openden; als wanneer uit zijn ligchaam een Fransche tamboer met zijn trommel te voorschijn sprong.” - Hij, die dit zeide, werd kort daarna opgeligt en naar Rijssel gevoerd.’
‘De Generaal bertrand was aan het hoofd eener Commissie, die bevel had, een allerstrengst onderzoek te doen naar Engelsche en Koloniale goederen, en dezelve alle in beslag te nemen; zijn Aide de Camp kwam den Heer D. vinden. De Commissie, heette het, was den Generaal zeer tegen de

{==84==} {>>pagina-aanduiding<<}
borst: hij kon de uitvoering lang doen duren, of spoedig doen ophouden: in het laatste geval was het billijk, dat de kooplieden hem hunne erkentenis betoonden met een geschenk, geëvenredigd aan den dienst, dien hij der Commercie wilde bewijzen.
- Hoe veel hij wel dacht, dat men gevoegelijk kon aanbieden?’ - Honderd duizend franken.
‘De voornaamste kooplieden werden bij elkander geroepen. Men verzocht den Aide de Camp zelv' in de vergadering: en hier werd nu met hem over het aan te bieden geschenk gehandeld, even als over den koop van eene baal koffijboonen; eindelijk werd besloten tot tweeduizend vijfhonderd dukaten, en nog eene gift van honderd-en-zeventig dukaten voor den Aide de Camp. Deze werden dan ook den volgenden dag, door eene plegtige Deputatie, den Generaal als eene vrijwillige erkentenis aangeboden. De Generaal beantwoordde de aanbieding zeer vriendelijk, nam het geschenk even vriendelijk aan, en de nazoekingen hielden op.’
‘Men weet geen voorbeeld, dat door deze regtbank (der Douanen te Antwerpen) in eenige zaak vrijspraak of ontslag is uitgesproken. - De Regter van Instructie bij die regtbank zeide eens tegen een Middelburgsch koopman: “On der de drie is één schuldige: wie hij eigenlijk is, kan ik niet ontdekken: derhalve moet men, om zeker te gaan, de onschuldigen met den schuldigen straffen.”
In 1810 moest iemand uit Noordbeveland eene som van drie-en-zestig gulden te Goes ontvangen. Een man van zijne kennis aldaar zeide hem, dat hij daarvoor een Passavant moest hebben. De ander verzocht hem mede te willen gaan naar het Douanen-kantoor, om het te halen. - Hier was thans ontvanger de beruchte d'alverny, die het zich ten regel had gesteld, dat men juist in het eerste jaar de menschen knijpen moest, terwijl zij der wetten nog onkundig waren; in het tweede jaar, zeide hij, waren ze reeds te wijs. - Op het kantoor beduidde men hem, dat er geen Passavant, maar een Acquit à caution moest wezen, en men begeerde van den man uit Goes, dat hij zijnen naam in een register zou teekenen. Deze, niets van al dien omslag wetende of verstaande, weigerde het; doch op de bedreiging, dat dan de man uit Noordbeveland en het geld op het kantoor moesten blijven, teekende hij, zoo hij meende, als getuige. Men ging

{==85==} {>>pagina-aanduiding<<}
zamen heen, en d'alverny liet hen gaan, zoo wijs als zij waren, zonder hun iets van hunne verpligting omtrent het Acquit à caution te zeggen. - Na eenig tijdsverloop werd de man te Goes aan het kantoor ontboden, en hem daar aangezegd, binnen acht dagen te moeten betalen veertienhonderd en vier-en-dertig franken, wegers het niet terugkomen van het Acquit à caution.’ (Hij heeft ze moeten voldoen, zonder eenig verhaal ook op hem, voor wien hij geteekend had.)
Na een uitvoerig verslag en lange lijst der requisitiën, enz. gedurende het beleg, besluit de Schrijver: ‘Indien al het gevraagde had kunnen en moeten geleverd worden, zou men de som van alles zamen ten minste op anderhalf millioen guldens kunnen begrooten.’
Wij eindigen met de betuiging, dat wij alles zeer wel geordend, geleidelijk en aandachtwekkend hebben verhaald gevonden, overal den stempel der echtheid dragende, met gepaste uitweidingen en aanmerkingen doorzaaid, en buiten tegenspraak vele bijzonderheden bevattende, die verre van algemeen bekend zijn. Wij bedanken den bekwamen Steller voor deze gewigtige bijdrage tot de Geschiedenis van onzen tijd. Wij danken hem insgelijks voor het slotvers, dat ten nieuwen, van alle misschien nog besten, bewijze verstrekt, dat de schoone Dichtkunst ook op de Zeeuwsche Eilanden niet wordt verwaarloosd. Mogen velen het boek met verdiende belangstelling lezen!




Raadgevingen aan het Congres te Weenen. Uit het Hoogduitsch vertaald. Te Amsterdam, bij Geysbeek & Comp. 1815. In gr. 8vo. 151 Bl. f 1-:-:

De Hollandsche titel van dit boekje, hetwelk, volgens de Amsterdamsche Courant van 19 November l.l., zoo gestrengelijk in Duitschland is verboden, dat de eenvoudige bezitting met eene boete van 100 dukaten bedreigd werd, en afkomstig blijkende te zijn van dien Heer arndt, welke zich reeds door verscheiden warm geschreven stukjes tegen de Fransche overheersching, ter bevordering van haren val, bij menschenvrienden en Duitsche patriotten ten gunstigste onderscheiden heeft; die titel is nogtans min of meer misleidend. De

{==86==} {>>pagina-aanduiding<<}
Schrijver rigt zich juist niet aan het Congres; het oorspronkelijk opschrift duidt ook slechts opmerkelijke, behartigenswaardige gedachten of bijzonderheden voor hetzelve aan, er wordt bovendien in het gansche boekje van Saksen, of (ten nadeele van) Pruissen, geen woord gesproken, en over het geheel zou het wel het naast in handen des Committé's voor de Duitsche zaken behooren. Dit min of meer onjuiste stellen wij op rekening van die zelfde haast in het vertolken, welke zich op vele plaatsen van het werkje laat zien; hetgeen aan de eene zijde te natuurlijker, maar aan de andere ook te meer jammer is, daar zich een zoo zeer Duitsche geest in den stijl en de gedachten doet opmerken, dat ons de aanvang door duisterheid en onbevalligheid voor Hollandsche ooren bijna voor deszelfs lectuur deed schrikken.
Het zou ons echter veel hebben doen verliezen, indien wij dit onbehulpzame, ongepolijste, vaak al te diep tastende van den Duitscher, in tegenstelling met den aardigen, gladden, oppervlakkigen Franschman, zoo zeer te zijnen nadeele hadden doen wegen, dat het ons van eene nadere kennismaking terughield. Zonder nog een oordeel te willen vellen over het plan en de uitvoering van het werkje, als waarlijk verdienstelijk of wel berispelijk, en alzoo reeds bij voorraad te beslissen tusschen den Schrijver en die Duitsche Vorsten, welke zijn geschrift zoo gestrengelijk verboden hebben, (een verbod, waarover zich niemand na de lezing verwonderen zal of kan) mogen wij niet verzwijgen, dat het vele opmerkelijke en behartigenswaardige zaken, niet slechts voor het Congres, maar voor iedereen bezit, die zeggen kan: homo sum; nihil humani a me alienum puto, - met één woord, mensch is.
Gedachten en bijzonderheden kwam in onze boven gegeven verklaring van den Duitschen titel voor. En inderdaad, de inhoud splitst zich in deze tweederlei zaken, van welke de laatsten veelal personeel, regtstreeks personeel, de eersten algemeen, en zaken zijn betreffende. Wat het personele aangaat, wij zien daarin den geest en het gedrag der Duitsche vrienden van napoleon (de Vorsten, Ministers en Generaals van het Rijnverbond, vooral de zuidelijk gelegenen, en met name de Koningen van Wirtemberg en van Beijeren, den Groothertog van Baden, en dien van Frankfort, met de hunnen, zelfs wrede) zoo donker, zoo hatelijk, zoo afschuwelijk afgemaald, dat zij waarlijk op geheel iet anders dan troonen en

{==87==} {>>pagina-aanduiding<<}
eerezetels behoorden te zitten, zoo alles waar is. De willekeur van den een, de uitzuigende verkwisting van den ander, de hartelijke verkleefdheid aan den Satan, wiens waardige engelen zij zich betoonden, en de verraderlijke en goddelooze tegenwerking van de zaak der menschheid, en der zuivere geestdrift hunner eigen onderdanen, ter verbreking van het schandjuk; ziet daar de voorname beschuldigingen, door daadzaken, bekende anekdoten en echte stukken naar vermogen gestaafd. Mogelijk, ja waarschijnlijk is 's mans beschouwing (immers, hij is mensch!) van eenzijdigheid en zekere mate van drift niet geheel vrij te pleiten. Anders gewis is de hoop op bepalingen en schikkingen, die het misbruik van magt in het vervolg hoogst bezwaarlijk maken, behalve den beteren aard en gezindheid van het opkomend geslacht, in de Kroonprinsen van Wirtemberg en Beijeren, de éénige, die Duitschland ook nu nog overblijft.
Voor deze verordeningen levert de Schrijver bouwstof in het andere gedeelte. Men kan reeds nagaan, dat hij een voorstander is van de vrijheid der drukpers, van grondwetten en landsstenden, van verantwoordelijkheid der Ministers, en algemeene wapening (in plaats van, althans groote, staande legers), van eene vereeniging van geheel Duitschland onder een of twee Opperhoofden; vereeniging, van welke ook Holland en Zwitserland niet geheel moeten zijn uitgesloten, daar inzonderheid van het laatste gevaar zou kunnen te vreezen zijn voor de veiligheid van het Germaansche volksverbond, enz. enz. Doch de wijze, op welke sommige dezer stukken, met hunnen aankleve, hier behandeld worden, en daaronder het gesprokene ten aanzien der hooggeroemde Fransche gemakkelijkheid en geregeldheid in het gansche stelsel der regering, als ook in het krijgswezen, - en in een ander vak de oud-Duitsche bevordering van alles, wat tot de wederkeerige wisseling en beschaving van gedachten, enz. onder de menschen behoort, - verdient, buiten tegenspraak, de uiterste opmerkzaamheid. Bij deze behandeling van zaken, waar de gedachte aan partijdigheid of drift niet ligt oprijst, verschijnt de Heer arndt in een waarlijk beminnelijk licht. Hij is een regte Duitscher, in den edelsten zin, germanus indole, haud minus quam natione. De menschelijkheid, de zucht voor het welzijn en de trots op de waarde van ons geslacht, komt overal treffend uit. Wij gelooven, dat het hem ernst is; dat

{==88==} {>>pagina-aanduiding<<}
hij niet zou aarzelen, des noods, als een martelaar voor deze heilige waarheden te sterven. En gaarne zouden wij een en ander zijner gestelden, door onze politieke Schrijvers, zoo er dezulken nog moeten en kunnen bestaan, door den Nederlander (zoo hij soms nog maar schijndood mogt zijn), of den Herkaauwer (zoo het beestje niet ook binnen kort van eene melkkoe in een slagtbeest verandere), of wie het zijn moge, als een tekst zien uitgebreid, bepaald en toegepast. Bij voorraad kan men het stuk zelf raadplegen, dat trouwens gezegd wordt bijna uitverkocht te zijn. Wij gunnen het gaarne debiet voor eene tweede uitgave; en moge het ten minste dienstbaar zijn, om ons geluk, onder het bewind van eenen edelen Vorst en waardiger staatslieden, ons des te meer te doen gevoelen!




De Nationale Kerkvergadering van Parijs, in den Jare 1811. Door F.A. Melchers, Kanunnik te Munster. Te Amsterdam, bij B.J. Crajenschot. 1814. In gr. 8vo. 172 Bl. f :-12-:

Bedroevend is het terugzigt op de dagen, toen één geweldenaar alle de bewoners bijna des vasten lands van Europa als eene kudde schapen (met honden, kluiten en misbaar) voor zich henen dreef, en, naar willekeur, ter slagtbank voerde. De mensch zinkt, bij deze beschouwing, tot een magt-, werk- en willeloos wezen neer, dat, als een stuk hout op den geweldigen stroom, drijft, waar het toeval wil; en wie slechts, door heimelijke ondergraving of gewelddadige aanranding der dijken en dammen, in oude herkomsten, wetten en zeden aanwezig, dezen stroom bestaat te leiden, die beschikt over den heer, en met hem over de oppervlakte en al den schat, der aarde. Napoleon deed nog minder. Frankrijk was tegen zichzelven en de wereld in oorlog; alle deszelfs vermogens en krachten waren hierbij in werking geraakt; hij stelt zich aan het hoofd dezes ontzettenden, doch waarlijk hoofdeloozen legers, en - de wereld ligt aan zijne voeten.
Doch op dit zwarte tasereel vertoonen zich enkele verlichte punten, niet van geluk, ô neen! veeleer van verdubbelden jammer; doch niettemin verlichte punten, ten aanzien der waarde en waarachtige gesteldheid van den mensch. Ja, de

{==89==} {>>pagina-aanduiding<<}
mensch is een vrijwerkend wezen; het gevoelen van den geest beslist over zijne daden; ook alleen staande, sleept hem de stroom niet mede; zelfs breekt hij dikwijls het geweld diens strooms; een weerlooze hoop wordt ontzaggelijk voor den beheerscher der aarde; en deze zelf is aan het paard gelijk, dat, zoodra het eigenlijk wil, den ruiter afwerpt, en hem vermorzelt.
Hebben wij het laatste gezien, toen de geestdrift der volken - en niets anders - der dolle heerschzucht van eenen enkelen paal en perk stelde; wat zeggen wij? haar tot een eilandje, in plaats van eene wereld, bepaalde: het eerste is zigtbaar geweest in den Paus, en - naar wij uit dit boekje te duidelijker leeren - in vele Bisschoppen van Frankrijk. Het doet er niet toe, of de godsdienstige begrippen, die hen bestuurden, juist waren, schoon zeker napoleon tegen te gaan bijna niet anders dan als tegenstand van onregtvaardigheid en goddeloosheid kan gedacht worden; het doet er niet toe, of het in het geheel wel godsdienstige begrippen, en niet slechts gehechtheid aan den luister van zijnen stand of dergelijke, zijn geweest: genoeg, het gevoelen besliste over hunnen handel; zij wilden niet, wat de Keizer wilde, en deze bevond zich dadelijk in het naauw; hij was genoodzaakt veel toe te geven; zijn eigenlijk ontwerp mislukte.
Maar, wat is er dan van dit alles? en welke is de inhoud van het boekje? Het is een uitvoerig en getrouw verslag van het vermeldde op den titel, met enkele ophelderende aanmerkingen en eenige bijlagen, waaruit blijkt, dat napoleon te vergeefs wilde zijne Bisschoppen tot een besluit bewegen, dat hen en hem zou losgerukt en onafhankelijk gemaakt hebben van eenen Paus, dien hij had kunnen berooven, mishandelen, gevangen houden, maar niet naar zijne hand zetten. - Stijl en taal zijn voldoende.




Eenige nuttige Wetenschappen, opgesteld door Isaac Hoek, Predikant te Pijnacker. (Voor rekening van den Schrijver.) Te Rotterdam, bij J. Hendriksen. In gr. 8vo. 29 Bl. f :-4-:

Denkelijk hebben wij de Opera Omnia van den Wel Eerw. i. van hoek hiermede in handen. 't Is waar, zijn Wel Eerw., die reeds voor vele jaren het (verstandige?) voorne-
{==90==} {>>pagina-aanduiding<<}
men had genomen, om in alle zijne levensdagen geene letteren, door hem op 't papier gesteld, door den druk gemeen te maken, belooft wel te dezer gelegenheid, dat de meer bijzondere redenen, waarom hij van dit voornemen afging, denkelijk eerlang nog nader bekend zullen worden; maar wij hebben, na de lectuur van dezen eersteling, reden om te vreezen, dat het publiek, welligt voor altijd, zal verstoken blijven van dit belangrijk berigt, met alle de overige nuttige wetenschappen, die zijn Wel Eerw. al verder nog mag hebben opgesteld, en die vermoedelijk van denzelfden aard zullen zijn, als die hij mededeelde in dit geschrift, en van welke nuttige en belangrijke wetenschappen hij zegt, dat zij bijna alle tot heden toe, zoo veel hem bekend was, geheel onbekend zijn, en eenige van dezelve slechts nog maar bij weinige menschen bekend zijn. Deze wetenschappen zijn ook alle zoodanige, dat de man, die er het ἑυρηκα van heeft, zich geenszins verbeelden kan, die belangrijke dingen door eigen vernuft bedacht en uitgevonden te hebben; ‘dat zij verre,’ zegt hij, ‘alzoo wij volkomen overtuigd en overreed zijn, uit of door onszelven, daartoe ten eenemale onbekwaam te zijn. Dan het is ten overvloede bekend, hoe de alwijze en alles regerende God, van het begin der wereld tot heden toe, van tijd tot tijd alle wetenschappen zoo onmiddellijk als ook middellijk heeft bekend gemaakt.’
‘Zoo is 't ook dat wij onder het wijs bestuur en geleide van hem, die alles werkt naar zijn vrijmagtig welbehagen, door naarstig onderzoek en proefneming, dezelve in onzen veruitgestrekten levenstijd bekomen hebben, en wel om het schadelijk gevogelte zoo van de aangename vruchtboomen, als ook van de bezaaide gronden en 't rijpwordend graankoorn, enz. te verjagen.’
Dit dierbaar middel bestaat nu in het verwekken van eenen verschrikkelijken stank, door het rotten en afschuwelijk stinken te bevorderen van doode krengen van allerlei soort, nageboorten en wat verder maar walgelijk is; en dit in eene aanzienlijke menigte, en op niet zeer groote afstanden, in de boomen en boven het rijpend graan op te hangen. Wij gelooven van dit middel zeer zeker te mogen zeggen ‘probatum est;’ daar het, naar de naauwkeurige aanwijzing van den Wel Eerw. uitvinder vervaardigd en aangewend, natuurlijk zulk eenen afgrijselijken stank verwekken moet, dat mensch noch

{==91==} {>>pagina-aanduiding<<}
beest het een uur onder den wind in dien omtrek zal kunnen uithouden! Zoodat, in de gevolgen, de remedie hier wel eens erger dan de kwaal zelve zou kunnen bevonden worden.
Maar, hetgeen de Wel Eerw. man, krachtens de gezegde middellijke of onmiddellijke verlichting, heeft uitgevonden, bepaalt zich niet alleen tot hetgeen zoo geweldig stinkt. Hij leert ons ook de zwarte Mollen verdrijven; men vangt daartoe slechts éénen levendig, bindt dien een narrebel aan een van de voorste pooten, zoo dat die hem nasleept, laat hem dan in zijn hol vrij weer wegloopen, wanneer de andere mollen door 't gerammel van die bel wegvlugten. ‘En zulks zal,’ zegt hij, ‘zoo lang duren, tot dat de gemelde mol dood geloopen is, alzoo dezelve door het onophoudelijk loopen geene gelegenheid heeft om haar wormenaas te zoeken, en men weet met zekerheid dat dezelve dood is, wanneer men bemerkt dat de andere Mollen wederkomen. - Dan vangt men weder eenen levendigen Mol, en men doet als voren, dan zal men van dezelve geene schade te wachten hebben.’
Dit boekje leert al verder, hoe men tegen de Veemollen, Rotten, Muizen, Kool- en Trek-Rupsen met goed gevolg te veld kan trekken; omtrent welke laatsten de Eerw. Schrijver, ongeveer zes jaren geleden, (‘door de Alwijze Goddelijke Voorzienigheid, dien ook alleen daarvoor, gelijk ook voor alle andere wetenschappen, de eer en hoogsten roem van ons allen moet worden toegebragt,’) de merkwaardige ontdekking deed, dat zij in het voorjaar voortkomen uit hare zaadhuisjes, en dat men deze, gelijk de zoogenaamde Poppen van de boomrupsen, verbreken moet, en, zulks doende, van dezelve ook geen nadeel hebben zal.
Opmerkelijk is ook het slaapverwekkend Huismiddel, hier aangewezen, voor kinderen en volwassenen, bestaande voor de eerste in het gebruiken van een eijerlepeltje witten wijn of jenever, en voor volwassenen in zoodanig eene quantiteit quantum satis est (!) De reiziger, en vooral de marcherende krijgsman, krijgt den raad, dat hij zich een zoopje jenever in iederen schoen giete, en dit naar bevind van zaken herhale, tegen de vermoeijenis.
Hetgeen wij tot nog toe van deze nuttige wetenschappen aanvoerden, is slechts het kleinste en laatste gedeelte dezes

{==92==} {>>pagina-aanduiding<<}
werks; 's mans nederige betuiging, die wij boven opgaven, vonden wij in het midden, en deze leidde ons van zelve tot het vervolg. Het vroegere, intusschen, hopen wij, dat de bijzondere aandacht trekken zal van deskundigen; het bevat een middel tegen de Veepest, waarvan de Eerw. hoek verzekert, dat het altijd met gewenscht gevolg is gebruikt; terwijl hij ook de namen noemt der landlieden, die het op zijn' raad beproefd hebben. Het is vooral om hetzelve, dat wij het boekje aanmelden en goeden aftrek wenschen, opdat het getoetst worde. Wij willen het niet afschrijven, opdat men het boekje zelve in handen neme; en zoo het middel (dat voornamelijk uit zekere quantiteit verzuurd bier, roet uit den schoorsteen, en teer bestaat) beproefd bevonden wierd, en zoo onfeilbaar is, als zich de Schrijver schijnt te verzekeren, zoo zal zich wel niemand zijne quatre sous (de geheele prijs van alle deze wetenschappen) beklagen, maar heeft de Schrijver zich hoogst verdienstelijk gemaakt bij het vaderland. De omslagtige naauwkeurigheid bij de beschrijving van dit middel, en het Tongschrabbertje, (tot hetwelk men een zesthalf of schelling bestemt, waarin men scherpe tandjes vijlt of laat vijlen) heeft welligt ook hare nuttigheid; althans wij houden die den Schrijver, bij gezegde vooronderstelling, gaarne ten goede. Wij wilden nu eerst hier nog eene proeve van den stijl en de zeggenskracht van den Eerw. hoek bijvoegen, dan sparen de aandoening onzer Lezeren, die zich bij het aangehaalde reeds genoegzaam den man als Kanselredenaar kunnen voorstellen.

Amelia Mansfield, door Mevrouw Cottin. Te Leyden, bij A. en J. Honkoop. IIde en IIIde Deel. In gr. 8vo. Te zamen 429 Bl. f 3-12-:

Wij gisten wel, dat het verhaal met het eerste deel niet gesloten was; nu is de geschiedenis geëindigd; maar treurig, zeer treurig geëindigd, met den dood van beide de gelieven. Wij herinneren ons in lange niet iets zoo aandoenlijks gelezen te hebben; wij doen nogmaals gaarne hulde aan het uitmuntend genie en de roerende pen der bekwame Vrouw, die zoo geheel het gevoel opwekken en leiden kan, en wenschen zeer, dat de ongelukkige amelia hare Lezeressen niet slechts medelijdende tranen doe storten, maar leering en waarschuwing geven zal. Ons bestek vergunt ons van dit vervolg dezes werks enkel deze korte aanmelding.





{==93==} {>>pagina-aanduiding<<}

Boekbeschouwing.

Leerredenen van wijlen den Hoogleeraar J.H. Regenbogen, eerst Professor in de H. Godgeleerdheid, Kerkelijke Geschiedenis, en Uitlegkunde des Bijbels, te Franeker; en daarna, in de Geschiedkunde, te Leyden. Te Dordrecht, bij A. Blussé en Zoon. 1814. In gr. 8vo. 391 Bl. f 3-12-:

De Hoogleeraar, van wien wij hier eenige nagelatene Leerredenen ontvangen, schijnt niet tot de lievelingen der fortuin te hebben behoord, het zij dat dit zijne schuld ware, die haar niet beleefd genoeg behandelde, misschien zelfs eenigermate ruw aantastte, het zij niet. Te Franeker Hoogleeraar zijnde, beleeft de Akademie welhaast hare laatste jaren, bij eene toenemende kwijning. Zijnen eigen' en 's Lands roem misschien hebbende kunnen staven bij een vreemd Genootschap van hoog aanzien, blijft zijne ingezonden Verhandeling op weg liggen. Ten gevolge, nogtans, welligt van deze poging, gunstig verplaatst naar Leiden, en in een vak, voor hem met minder doornen dan de Godgeleerdheid bezaaid, heeft hij naauwelijks den tijd, om de lasten en bezwaren, niet de gemakken en voordeelen, van deze eerevolle roeping te ondervinden, of de dood doet hem zijnen post op nieuw verlaten. Om nu niet te spreken van zoo vele tegenkanting, berisping, lofonthouding, enz. enz. enz. als overigens zijn lot mag zijn geweest. In hoe verre vooral het laatst aangeduide verdiend of onverdiend ware, willen wij niet beslissen. Zeker is het, dat hij den gebaanden weg niet bewandelde, en even min zijne afwijking zocht te bedekken, veelmeer eenen lust en vergenoegen daarin scheen te vinden, en zich waarlijk meer nieuw, onregtzinnig en oorspronkelijk voordeed, dan hij inderdaad was. Men

{==94==} {>>pagina-aanduiding<<}
kan over de beweegreden, den lof en de gepastheid van zulk eene handelwijze zeer verschillend oordeelen. Het middelspoor moge te dezer zake wel wederom het regte zijn; en tevens zijn wij geneigd om te gelooven, dat het wél is, zoo als het is; dat de goede Voorzienigheid wijsselijk hier meer drift en stoutheid, daar meer vreeze en voorzigtigheid aan de letterhelden heeft uitgedeeld, en luther en erasmus even zeer dienstbaar worden aan de uitbreiding van het Koningrijk der Hemelen. Doch, is dit zoo; heeft het: de mortuis non nisi bene, de eerbied voor de dooden, doch inzonderheid voor het ongeluk, eenigen grond in het menschelijk verstand en hart; dan kan het ons niemand ten kwade duiden, dat wij eenen erkentelijken traan op zijn graf plengen, en, zoo hij ooit door ons mogt beleedigd zijn, zijne schim gaarne wenschen te verzoenen; in het openbaar uitroepende: Regenbogen was een waarlijk geleerd, schrander, verdienstelijk man, die het met waarheid en Christendom hartelijk wél meende, en die in geene verachtelijke vergetelheid behoort weg te zinken. Niet slechts het algemeen, dat waarlijk vrij wat drift voor zijn voornaam geschrift heeft aan den dag gelegd, gelijk de inteekeningslijst kan getuigen; maar ook zij, die in eene nadere betrekking tot hem stonden, zijne medestrijders in het letterperk, in de Christelijke Kerk, aan de Hoogeschool, mogen dit niet toelaten. Wij althans danken den Uitgever voor deze proeven van 's mans kanselarbeid. Zij zijn zijns waardig, en behoeven niet te schromen, het hoofd onder vele welbewerkte Leerredenen te verheffen, die, zoo ze haar in den vorm, en om bij de uitspraak te behagen en te treffen, al te boven gaan, toch dikwijls in belangrijkheid, en om den lezer bezig te houden, wederom aanmerkelijk bij regenbogen achterstaan.
De onderwerpen (Matth. XXII:14. Ps. CIII:9, Maleachi I:3, 4, II Kon. X:10, Marc. I:12, 13, Luc. IX:9, Joann. XI:33-44, I Cor. XV:8, Hand. XII:2, en Hand. XXIV:24, 25) getuigen ten deele van

{==95==} {>>pagina-aanduiding<<}
zijne zucht voor betwiste zaken, voorbeschikking, eeuwigheid der straffen, invloed en bestaan des Duivels, enz. deels van liefhebberij in het uitlegkundige, doch vooral historische, zonder nogtans ook de oplossing van voorname vragen ten aanzien van het Godsbestuur uit het oog te verliezen, blijkens II Kon. X; welk stuk ons anders, om het afzigtige, minder heeft behaagd. De behandeling dezer onderwerpen is vrij, onafhankelijk van eenigen bepaalden, door den ouderdom anders gewettigden, vorm; nu eens dus-, dan weer zoodanig. Over het geheel schenen ons de meeste stukken wat al te zeer gesnipperd; en schijnt ook de Hoogleeraar - in overeenstemming met zijnen voormaligen Ambtgenoot siegenbeek - van oordeel te zijn, ja misschien dit oordeel te overdrijven, dat het bij eene historische Leerrede op de eenheid van onderwerp juist zoo zeer niet aankomt. De stijl is zuiver, klaar, dikwijls niet zonder verheffing; schoon toch over het geheel, en voor zoo veel hiervan op de lectuur is te cordeelen, meer die van de verhandeling, om gelezen, dan wel van de redevoering, om gehoord te worden.
Ten aanzien van de zaken, zeiden wij reeds, dat ze gewigtig en belangwekkende, wij voegen er bij, gepast ter stichting en vertroosting zoo wel, als verlichting en onderwijs zijn. Beide in het uitlegkundige en toepasselijke gedeelte straalt, met het vermogen, de zucht door, om nieuwe denkbeelden voor den dag te brengen. Met dezelven kan men zich, natuurlijk, nu eens al, dan weer niet, vereenigen. 's Mans gevoelen, dat de straffen der Helle niet eeuwig zullen zijn, is bekend; en wij hebben ook hier niets dan de gewone bedenkingen tegen die eeuwigheid aangetroffen. Zoo staat het ook met de voorbeschikking en eeuwige verkiezing, waartegen hij zich echter rond en sterk verklaart; als mede met de verzoeking in de woestijne, die in oprijzende gedachten bestond. Dit een en ander, echter, moge hier of daar nog nieuw en ongewoon zijn, het is zulks doorgaans niet; en over het geheel weet men, dat regen-
{==96==} {>>pagina-aanduiding<<}
bogen, als filozoof, juist niet tot de nieuwen, noch bijzonder oorspronkelijken, behoorde. Het zijn meer de zuiver uitlegkundige, en wel afzonderlijke, gedachten, die hier en daar van de bekendste gevoelens afwijken; de oogpunten en ophelderingen bij het geschiedkundige, die ons somtijds eenigzins deden verwonderd staan. Stellig, b.v., wil de Hoogl., dat de proselietendoop onder de Joden eerst na, en op het voetspoor van, Joannes zou zijn ingevoerd; hetgeen ons, echter, al is het tegendeel nog zoo onbewijsselijk, zeer onwaarschijnlijk voorkomt. In de geheele Leerrede, daarenboven, over den dood van Joannes, wordt, naar ons inzien, te veel voorondersteld en omgehaald; zoodat het geheel daardoor zelfs eene soort van dramatischen vorm verkrijgt, waarin gansche alleenspraken, zelfs van in het bijbelsch verhaal geheel ongenoemde personen, voorkomen; schoon zij anders wederom van 's mans welbekendheid met de geschiedenis van dien tijd treffend getuigt. Ook over Lazarus verschilden wij soms van den
Schrijver, die van het dubbelzinnige des woords bewogen worden, en nog dubbelzinniger rouwbeklag en aanmerkingen der Joden, geen woord spreekt, maar onder andere Jezus droefheid uit de gedachte verklaart: ‘wat dezelfde Lazarus op nieuw lijden zou, als hij voor de tweede maal stiers; en hoe veel droefheid zijn, alsdan onherstelbaar, verlies bij de overblijvenden verwekken zou.’
Het is niet noodig, dezer enkele berispingen iets tegen te stellen, daar wij reeds onze algemeene tevredenheid betuigden, en er gaarne bijvoegen, dat deze Leerredenen, zij mogen dan het zelvende, teeder godvruchtige, of verhevene, bezielende van anderen missen, dat verlies door gewigt van letterkundige en algemeen belangrijke zaken ten beste vergoeden. En waarlijk, zoo iemand de besmetting zijner ketterije mogt vreezen, die sla slechts de tweede, en, valt hij wat heel bang, ook in de eerste, derde en vijfde, hier en daar wat over; zoo is alle gevaar verdwenen. Ten aanzien van

{==97==} {>>pagina-aanduiding<<}
den persoon en de verdienste des Heilands geen onvertogen woord: het mogt dan zijn, dat hij soms van den grooten Jezus spreekt.
Ten slotte meenen wij niet kwalijk in den geest des Hoogleeraars te handelen, door het volgende over te nemen, uit de toepassing van I Cor. XV:8. - ‘Wacht u inzonderheid van kwalijk bestuurden ijver in het godsdienstige! Is koele onverschilligheid jegens waarheid en deugd allezins wraakbaar en verachtelijk; men kan zich uit redeloozen ijver op Saulus voetspoor ook ligtelijk allerzwaarst misgrijpen. Want, hoezeer hij zich uit geene opzettelijke kwaadwilligheid aan de Christenheid bezondigde, ja Gode wezenlijk een' dienst waande te doen, de onkunde, welke hem zoo geweldig buiten het regte spoor dreef, kan echter geenszins verontschuldigd worden. Had hij zich niet zoo geheellijk aan zijnen ijver overgegeven, maar was hij daarbij bezadigder gebleven, hij zou ligtelijk bemerkt hebben, dat men zich met vervolging van andersdenkenden steeds grootelijks bezondigt; hij zou de zaak, waarvoor hij meende te mogen en te moeten ijveren, door geene geweldige bedrijven, maar door overtuigingsmiddelen, hebben gezocht te bevorderen; hij zou de redenen, die de Christenheid voor hare zaak dacht te kunnen aanvoeren, zorgvuldig hebben nagespoord, om dezelve te weerleggen; en dan zou hem welhaast gebleken zijn, dat de waarheid inderdaad op hunne (hare) zijde was. Zoo behooren wij ons ook nimmer op verdrukking, maar enkel op overtuiging, van andersdenkenden toe te leggen, en te dezen einde het geduld nemen, van hen, waarmede wij ons inlaten willen, hunne zaak te hooren bepleiten.’
‘Hierom behooren wij thans niet opzettelijker over het zondige van Saulus blinde ijveren uit te varen. Het is in tegendeel zoo geschapen, dat wij u waarschuwen moeten, om het tegenwoordige geringe aantal van blinde ijveraars niet zoo zeer met afkeer, als met een innig medelijden, te beschouwen. Gij moet bedenken, dat zij veelal aan een' Saulus gelijk staan, en, midden on-
{==98==} {>>pagina-aanduiding<<}
der hun vervolgziek woelen, nog veel goeds, veel Godewelbehagelijks kunnen hebben. Dat goede moet gij in hen prijzen. Gij moet het u zelven al meer en meer eigen maken, en eene daartegen overstaande onverschilligheid in het godsdienstige vermijden en verfoeijen.’
Eene taalfout, zich vertwijfelen, steekt bij de overige zuiverheid vreemd af.

Verklaring van de Parabolische Verhalen van onzen Heere, door Georg Lorenz Bauer. Uit het Hoogduitsch. Nieuwe Uitgave. Te Zutphen, bij H.C.A. Thieme. 1814. In gr. 8vo. 260 Bl. f 1-4-:

Wij twijfelen, of de titel van dit boek wel voor allen zal verstaanbaar zijn. En evenwel, het gansche werk is ter verklaring geschreven, van iets, zou men kunnen zeggen, dat reeds ter meerdere klaarheid en bevattelijkheid van de klaarste en verstaanbaarste aller leerstelsels moest verstrekken. Wij althans, dien titel opslaande, en pas het woord parabolische gelezen hebbende, meenden bij abuis een mathematisch werk ontvangen te hebben. Men late onzen Duitsche naburen toch het vermaak, om, in spijt van eigen rijkdom, op het voetspoor der armoedige Fransche toongevers, steeds naar vreemde woorden om te zien, en alzoo het keurslijf, voor miswassenen vervaardigd, om eigen frissche leden te slaan! Of heeft het woord gelijkenis geene vaste en algemeene beteekenis ontvangen, sedert twee eeuwen in onzen Bijbel voor hetzelfde gebezigd zijnde? Of drukt dit woord de bedoelde zaak niet zeer goed, ja even goed als het Grieksche, bij ons reeds verouderde, parabel uit? De Schrijver zegt, dat men dan ten minste gelijkenisrede zou moeten zeggen; maar hij zegt insgelijks parabolische verhalen: komt dit dan niet op hetzelfde uit?
In het voorberigt vernemen wij reeds, dat er niets

{==99==} {>>pagina-aanduiding<<}
of weinig nieuws in het werk, en dat het voor meesters niet geschreven is; en dit is zoo.
Voorop gaan drie korte verhandelingen. Wat is eene parabel? - Over de leerwijze van Jezus in parabelen. - Waarin de regelen worden opgegeven, van welken men zich in het verklaren van parabelen bedienen moet. - Op het gestelde in het voorberigt lettende, hebben wij deze stukjes met doorgaand genoegen gelezen. De uitlegkundige geest is zuiver, de voordragt klaar en eenvoudig, de taal hier en daar slechts ontluisterd door sporen van het oorspronkelijke, zoo als het woord raadleven, voor raadplegen, te rade gaan. Zeer behaagt ons het opgegeven onderscheid tusschen de parabel (de gelijkenis) en de fabel; als ontleenende de eerste hare voorbeelden en handelende personen uit de werkelijke wereld en de menschelijke maatschappij, terwijl de laatste bij voorkeur ziellooze wezens sprekende invoert. Men gevoelt, meenen wij, behalve de waarheid, ook de gepastheid en belangrijkheid dezer aanmerkinge. De fabel is te min ernstig - zoo niet voor den Oosterling, (want lockman was er een) of voor den Jood, want het Oude Verbond levert ten minste één voorbeeld - gewis voor den Heiland der wereld.
Hierna volgen de parabelen zelve, vier-en-dertig in getal. Doorgaans vinden wij van dezelven eerst eene eigen vertaling; dan ophelderingen, die soms in eene noot ook taalkundig worden ontwikkeld; en eindelijk de opgave van het oogmerk en de leering. Het spreekt van zelve, dat de eerste van het verhaal aller Evangelisten tevens gebruik maakt.
Over het geheel genomen, herhalen wij: ‘juist niet nieuw of bijzonder vernuftig, maar waar en goed.’ Op bijzonderheden, echter, en enkele stukken, hebben wij eene aanmerking. Gemakshalve zullen wij, al doorloopende, daarvan een en ander bewijs geven.
Bl. 47 en 50. De zoon des menschen wordt vertaald, de vernederde mensch. Wij ontkennen niet, dat het eenen nederigen, onaanzienlijken mensch, als sine no-
{==100==} {>>pagina-aanduiding<<}
mine, aanduidt, en door den Heiland met dit oogmerk gebezigd is; doch houden de genoemde vertaling niettemin ongepast. De vernederde Messias, zoon Gods, liet zich nog hooren, wanneer men slechts kon aannemen, dat de toehoorders van Jezus reeds begrip van eene vroegere heerlijkheid hadden gehad. Doch nu schijnt het deelwoord allen verstandigen zin weg te nemen.
Bl. 56. Het was de Heilige lodewijk niet, de XIVde was het, die het Edict van Nantes herriep.
Bl. 67. Perl is Duitsch; paarl, of parel, Hollandsch. Of, daarenboven, deze gelijkenis de Joden, die van den schat de Heidenen zou betreffen, mag betwijfeld worden; ja strijdt welligt de aangewezen grond met den erkenden regel, dat men de gelijkenissen niet te uitvoerig behoort toe te passen.
Bl. 95. Wou, lees wilde. De gegeven verklaring dezer gelijkenis van de arbeiders in den wijngaard is de onze niet. Het tertium comparationis schijnt ons nogmaals bepaald noch eenvoudig genoeg aangewezen te zijn. Zulks is alleen de wangunst der eerste arbeiders; hetzij men dezen als beeld der Joden, in tegenstelling der Heidenen, of liever der ingebeeld onberispelijken bij dezulken beschouwe, die daarna op bekeering vergiffenis verkrijgen.
Bl. 119. In deze uitvoerige behandeling van de koninklijke bruiloft trof en behaagde ons de gedachte niet kwalijk, dat eigenlijk aan een krooningsfeest van den jongen vorst, nu aan het rijk verbonden, mag gedacht worden; schoon misschien het overbrengen dezer omstandigheid op Christus toch wederom niet is bedoeld.
Bl. 146. De gelijkenis van de talenten ziet op gelegenheid, werkkring, verpligting, niet regtstreeks op hetgene wij talenten noemen. Dit in het oog houdende, winnen wij ook nog de belangrijke leering, dat God mag geacht worden de laatsten naar de eersten te rigten.

{==101==} {>>pagina-aanduiding<<}

Bl. 196. De tollenaars, in het Evangelie vermeld, waren niet, althans doorgaans niet, de pachters zelven, maar hunne onderhoorigen, elders met regt tolbedienden vertaald.
Genoeg ten staal, zoo wel van het onvolmaakte, als misschien van het onbeduidende dezer gebreken, in het opgemelde werk! Wij durven hun, die wenschen iet opzettelijks over het belangrijk gedeelte van Jezus leer te hebben, als ook hun, die alleen met vroegere stukken te dezer stoffe bekend zijn, het boek wel en ruimschoots aanprijzen. Gewisselijk is er over de zaak, sedert eenige jaren, veel algemeen licht verspreid; en het is voor elk van belang, daarin te deelen. Er staat op den titel, Nieuwe Uitgave; moet dit tweede zijn, dan is het in ons Maandwerk waarschijnlijk ook al vroeger aangekondigd; en wij kunnen met het gegevene te beter volstaan.

Leerrede over eenige misbruiken en gebreken, die omtrent des Heeren Avondmaal plaats hebben. Ter voorbereiding tot die heilige plegtigheid, gehouden door Dr. F.V. Reinhard, Opperhofprediker en Kerkeraad. Te Groningen, bij W. van Boekeren. 1814. In gr. 8vo. 29 Bl. f :-6-:

Deze Leerrede behelst niets, dat men met eenigen grond nieuw of bijzonder treffend kan noemen. Het is eene goede verhandeling over het onderwerp op den titel vermeld, naar aanleiding van I Cor. XI:20-22. - naar aanleiding, zeggen wij; niet over: want de eigenlijke inhoud van des Apostels woorden vindt geene toepassing meer. In zoo verre dan reinhard's naam dit stuk in veler handen mag brengen, en zijne eenvoudige klaarheid mag strekken, om gebreken, zoo wezenlijk, algemeen en ongelukkig bestaande, met voordeel te bestrijden, kunnen wij de vertaling niet anders

{==102==} {>>pagina-aanduiding<<}
dan goedkeuren. Anders loopen wij voor ons niet zoo geheel weg met zijne predikwijze, die wij in menig opzigt verre beneden de beste vruchten van onzen eigen bodem stellen; en zouden we bovendien meenen, dat het hier gegispte (verwaarloozing, ligtzinnige behandeling, hoogmoedige en liefdelooze bezoedeling van het H. Avondmaal) door elken Leeraar, bij zijne huisbezoekingen, voorbereidingen, enz. enz. niet zal worden over het hoofd gezien.
Ten slotte moeten wij den Eerw. Vertaler nog op eenige uitdrukkingen oplettend maken, die meer Duitsch dan Hollandsch luiden. Bl. 14, reg. 6, om overtollig; bl. 16, reg. 5. v.o. blijft u een gebrek, zonder aankleven of dergelijke; bl. 21, reg. 6. v.o. omdat zij zich zoo voornaam dunken; liever: voor zoo aanzienlijk houden; bl. 27, reg. 13, pronkelooze, onopgesmukte of dergelijke.




Napoleóntische Redevoeringen. Iste Tweetal. Door W.A. Ockerse. Te Amsterdam, bij J. van der Hey. 1814. In gr. 8vo. VIII, 134 Bl. f 1-16-:

Niemand zal uit den titel ligt opmaken, welke de inhoud en hoedanigheid dezer Redevoeringen zijn. Om ze dan wat nader te doen kennen, zullen wij iets uit het voorafgaand berigt overnemen; schoon, kortheidshalve, niet meer dan het noodigste.
‘Vier Redevoeringen wilde ik in het licht geven: in de eerste wilde ik den man beschouwen, dien Korsika eerst op Europa gestort, en welken Europa daarna op Elba terug geworpen heeft: - hem beschouwen zoo wel in 't geen hij voor de menschheid geweest is, als in 't geen hij voor haar had kunnen zijn. - De tweede moest een zamenhangend overzigt behelzen der meer afgelegene en naaste oorzaken van napoleons val. - Terwijl ik de derde en vierde Redevoeringen bestemde, deels voor eene verdediging van

{==103==} {>>pagina-aanduiding<<}
den vereenigden opstand der Volken en mijns dierbaren Vaderlands, ter afwerping van het juk zijner dwingelandij; deels ter overweging van de belangrijke gevolgen dezer groote omwenteling, zoo voor Europa in 't algemeen, als in 't bijzonder voor ons Nederland. Terwijl de Philippische Redevoeringen van den grooten demosthenes, en het uitmuntend verdedigingsschrift van willem I van Oranje tegen de aantijgingen van eenen anderen overheerschenden philippus, nu bijna twee en eene halve eeuw oud, mij veelbeduidende wenken gaven ter vorming van de in mijnen geest omwoelende hoofdstoffen.’
Misschien, echter, doet dit verslag velen nog slechts te nieuwsgieriger vragen: maar, hoedanig zijn dan toch de stukken, onder dezen vorm, met deze voorbeelden in het oog, door den Heer ockerse geleverd? En wij zijn daarop te meer eenig antwoord schuldig, omdat wij slechts zoo weinig van zijn berigt konden overnemen. Gaarne betuigen wij derhalve kortelijk, dit eerste tweetal - in spijt der versletenheid van de meeste bouwstoffen - met waarachtig genoegen te hebben gelezen. De geheel nieuwe wijze der behandelinge, in verband gebragt en opgeluisterd door wijsgeerige en staatkundige redeneringen, versierd met de bloemen der welsprekendheid, bezit inderdaad zeer veel aanlokkelijks. Wij willen geene vergelijking met de opgenoemde modellen, door den Schrijver zelv' geschuwd, te werk stellen. Dit slechts zij ons oordeel! en kenners mogen de waarde van dezen lof toetsen! dat het waarlijk Redevoeringen zijn; dat de veelvuldige stof telkens zeer goed tot een geheel is bijeengebragt; dat nergens vervelende droogheid, maar leven, warmte en verheffing van het begin tot het einde gevonden worden.
Overigens bevat het boekje geene nieuwe historische waarheid, of krachtiger bevestiging, van eenig aanbelang. Zelfs is de Schrijver blijkbaar onbekend geweest met den vroegeren leeftijd van napoleon, zijne schriften en daden reeds onder het Schrikbewind en

{==104==} {>>pagina-aanduiding<<}
robespierre, met wien hij in geene onbelangrijke betrekking schijnt gestaan te hebben, zoo als uit Fransche stukken van den dag, onzes achtens, onweerlegbaar blijkt. In het tegengestelde geval toch ware 's mans teekening des van lieverlede ontwikkelden, of beter ontsluijerden, monsters gewis eenigzins anders uitgevallen.
Ook het oordeel des Schrijvers over zaken, gebeurtenissen en personen, is zijn bijzonder oordeel, dat natuurlijk aan allen niet altijd juist zal voorkomen. Schoon alle weldenkende Nederlanders thans over Vorst en vaderland, vrijheid en burgerpligt vrij eenstemmiger, dan voor tien, twintig jaren, ja bijna ooit te voren, denken; zoo blijft toch bij hen, die zich in deze stoffe verdiept, en eene of andere partij met eene werkzame deelneming gevolgd hebben, doorgaans een zekere grondtoon over, naar vroegeren denktrant gewijzigd. Om van belangrijker zaken opzettelijk te zwijgen, ziet men dit bijzondere veelal doorschijnen, bij de beoordeeling der afwisselende vormen van bestuur, of wel de hoofdpersonen daarbij, die in Frankrijk, maar vooral in het vaderland, hebben plaats gehad. Een van kampen zelfs kan het ‘vrijheidskraaijers en koningsmoorders’ niet inhouden; en ockerse noemt lodewijk napoleon, in ons oog het slagtoffer van zijne standvastigheid en sterke zucht om van zijnen broeder niet af te hangen, ‘een' zwakkeling, wien de tiran kneden kon als was,’ en spreekt met grooten ophef van het schoone Amsterdamsche waaggebouw, dat vallen moest, om - aan het dartele Vorstenoog een beter uitzigt te geven; schoon wij niet gelooven, dat dit ligt bij iemand zal opkomen; ja, schoon de regering der stad, door het bouwen van eene nieuwe hal op de Westermarkt, duidelijk toont, er niet aan te denken, om deze ware verfraaijing der stad, naar veler oordeel zonder eenig verlies voor den handel, wederom te vernietigen.
Doch deze bijna onvermijdelijke, in een of ander opzigt altijd bestaande, althans gewone, gebreken van

{==105==} {>>pagina-aanduiding<<}
menschenwerk zullen gewis niemand beletten, den waarlijk bekwamen Redenaar met vermaak te hooren.




Eerstelingen der Vrijheid, door B. Klijn, Bsz. Te Utrecht, bij F.D. Zimmerman. 1814. In gr. 8vo. 31 Bl. f :-12-:

Wij rekenen deze Eerstelingen der Vrijheid van den Heer b. klijn tot de verdienstelijkste dichtvruchten der gezegende omwentelinge. Het is waar, zijn tafereel is niet zoo rijk, als dat van loots, in zijne Verlossing van Nederland. De man, wien bescheidenheid tot voor twee, drie jaren terug hield als zanger op te treden, wil zich gewis ook met genen beproefden meester in de kunst der kunsten (voor zoo verre het gebied van het schoone betreft) niet meten. Intusschen heeft zijne manier in het algemeen, en dit zijn stuk in het bijzonder, eigenaardige en uitstekende verdiensten. Zijn stijl - want ook de Dichter heeft er eenen, moet er eenen hebben - is beknopt en zuiver. Er is ons in dit geheele boekdeeltje bijkans geene periode voorgekomen, die niet in orde is, die niet wél losloopt, die niet ook door eene naauwkeurige punctuatie juist is afgebakend en aangewezen. Dit alles draagt het kenmerk van ware beschaving, van behoorlijke voorbereiding, van vereischte rijpheid des geestes, die echter noch het voordeel eener eigenlijk geletterde opvoedinge, noch van dat zeldzame inwendige vuur schijnt te bezitten, hetgeen den straks gemelden, als buiten eenige hulp van tijd en vlijt, wonderbaar stooft en doet gloeijen. Wij vinden hierdoor zelfs iets antieks, iets van de vastheid der vroegere Hollandsche, en zelfs Latijnsche, dichters, bij den Heer klijn; van welken hij de eersten (niet slechts vondel, noch dezen misschien juist bij volstrekte voorkeur) gewis met aandacht en toepassing heeft gelezen. Zoo er op dit vormelijke iets aan te mer-
{==106==} {>>pagina-aanduiding<<}
ken overblijft, het zou zijn, dat de keus en zamenvoeging der woorden hier en daar misschien gelukkiger kon zijn. Geene vreemde, min Hollandsche constructie, bekwame man! en echter nog meer harmonie. Vorderen wij wat veel? Noeste vlijt verwint alles. B.v. voor: waarvan zijn arbeid eens (bl. 16) hadden wij liever:
‘waar eens zijn noeste vlijt,’ of dergelijke. Voor: Mijn landgenooten! laat ons zulk een rampspoed keeren (bl. 22) - ‘laat, laat ons dien’ - terwijl elders de tweede naamval: Der Nederlandren, misschien tegen den aard onzer tale, en zonder anderen nood dan maat of rijm, vooropgaat. Hierbij stipten wij enkele woorden aan, die of grammatikaal onjuist, of om den zin ongepast en duister schenen; als - den dwang in de armen viel (bl. 9); daar, naar ons gevoel, het in de armen vallen eene vrijwillige, hoewel misschien door verblinding bewerkte, handeling aanduidt; ten zij juist eene klare toespeling op den Moloch worde gemaakt, wien de ongelukkige kleinen letterlijk werden in de gloeijende armen geworpen. Hij ziet, hoe of het stroomt, enz. (bl. 17) is ons niet volkomen helder, en kon misschien met den volgenden regel te eer wegvallen, omdat daarna wederom volgt: Des hemels nektar valt, enz. Geen veldling werpt den ploeg, met wrevlig zuchten, neêr (bl. 21); dit komt, van wege zijne zwaarte, weinig te pas. Vergaat! verga! wie, wien. (bl. 24, reg. 5, 6).
De inhoud van het stuk (dat, namelijk, Aan mijne Landgenooten, bij het herstel van ons dierbaar Vaderland) is, buiten den vooropgaanden, fraaijen lierzang, deze: eene dichterlijke inleiding: wat is er gaande? het is feest! voor wien en waarom? Nederlands verlossing! - eene schets van den toestand, waaruit wij verlossing behoefden - eene veel breedere beschrijving van de wijze, waarop zij tot stand kwam - eene toepassing: waakt en - bidt? ja ook al, maar vooral: vecht niet met malkander, maar zoo veel te meer tegen hen, die uwe rust of uwe eensgezindheid op nieuw

{==107==} {>>pagina-aanduiding<<}
bestoken. Wat het eerstgemelde betreft, hier moeten wij nog eens berispen, of liever klagen. Dus begint klijn:

Verbazing schokt mij 't hart, en grijpt me in 't zwak gemoed. 
Een huivring dringt en jaagt door 't ziedend, bruisend bloed 
En doet een heilge drift door hart en zenuw beven. - 
Vanwaar dat zoet gevoel? dat nieuw herboren leven? - 
Vanwaar die stille traan, die ons in de oogen blinkt, 
En 't schel gejuich der vreugd, dat jublende om ons klinkt? - 
't Is feesttijd! - 'k Hoor den toon der zuivre blijdschap galmen; 
Hij ruischt met heilgen ernst, als 't statig loof der palmen; 
Hij rijst, en daalt, en vloeit, en golft door 't luchtruim heên, 
En smelt het feestlied met het dankgezang ineen. 

In dezen, anders wonderbaar fraaijen, aanhef, komt ons voor, het verbazen, schokken, huiveren, enz. met het zoet gevoel en den stillen traan, - het schel gejuich, met het galmen als 't geruisch van 't statig loof der palmen, in eene soort van strijd te zijn.
Aangaande het tweede, door ons genoemde, willen wij niets dan lof vermelden. De schets van ons doorgestaan lijden is inderdaad fraai; inzonderheid betreffende de Conscriptie:

Wie waagt, van al die smart het schriktafreel te ontrollen, 
Toen woeste dwinglandij het toomloos span deed hollen 
Van gruwlen en geweld; - toen zuur gewonnen schat, 
Voor de afgematte ziel, geen vreugd, geen troost meer had; 
Daar 't doel, waarom men spaarde, in jamren ging verloren? - 
Ja, treurig sloeg ons 't hart, werd ons een zoon geboren. - 
Mismaaktheid, waar men eens al droevig 't oog op sloeg, 
Werd nu de kranke hoop, die d' angst van 't harte joeg; 
Of mogt het ouderoog op frissche telgen staren, 
Dan klom 't gevoel der smart bij 't klimmen hunner jaren, 
En dikwerf dwong de blik op 't alverzwelgend graf, 
Om 't kroost, aan 't hart ontscheurd, nog dankbre tranen af. 

Het derde deel nadert door eenen overgang, die echter wel iets meer, in zijnen eigenlijken zin, mogt uitkomen. ‘Waartoe al die jammer? Zwijg, kortzig-
{==108==} {>>pagina-aanduiding<<}
tige! Gij ziet zoo min een einde aan, als eene reden van het schrikkelijk woeden. En juist deszelfs opeenstapeling brengt het einde - binnen zeer korten tijd - aan.’ Nu volgt de ontwikkeling der gebeurtenissen; de verandering van den rouw voor geheel Europa in vreugde, - ten laatste nader op ons lot toegepast.
In deze schets hebben wij vooral het beeld des opkomenden en treffenden onweders, na lange en verschroeijende droogte, en - de verschijning van peter den Grooten bewonderd. Of liever, dezen vallen, als afzonderlijke partijen, het meest in de oogen; terwijl overigens alles fraai en treffend mag heeten.
Alvorens met gezegde verschijning ons verslag te besluiten, moeten wij ten aanzien van het tweede en laatste stuk: De Val van Napoleon Buonaparte, eene soort van lierzang, nog in het algemeen onze uitnemende goedkeuring betuigen. Het is - geen rijk tafereel, maar eene heldere en heerlijke uitstorting des gevoels, waarin wij niet kunnen zeggen, bijna op iets gestooten te hebben, dat ons min gekuischt, min wel gezegd, min welluidend voorkwam; ten zij misschien de overgang van vreugde over den val tot waarschuwing, omdat de Dwingeland nog leeft, de uiterste zachtheid voor het gevoel mogt missen.
Wel ons, die, met zulke kunstenaars gezegend, nog zonder schaamte mogen terugzien op vroegere dagen; en dus ook de volgende schets lezen!

Men zegt: toen 't Russisch heer den dwingland had verslagen, 
En de overwinning steeg op d' achtbren zegewagen, 
Dat, langs haar jeugdig spoor, een heldre luchtstroom blonk, 
En uit den raderklank een zachte toonval klonk. 
Het zegepralend heer volgde, in gesloten drommen, 
Dat heilig schijnsel na. 't Eerbiedigend verstommen 
Sloot elk den forschen mond en ketende elks gehoor. 
Een fiere en achtbre stem sprak uit dien heilgen gloor, 
En deed deez' grootsche taal, door al de rijen, galmen: 
‘Verheven heldenteelt! sier, sier het hoofd met palmen! 

{==109==} {>>pagina-aanduiding<<}

Gij hebt mijn hoop voldaan; gij hebt mijn zorg beloond; 
Al 't geen ik voor u wrocht, is zegenvol bekroond. 
Eens waart ge, ô dapper volk! in dierlijkheid verzonken; 
Geen stervling had gewaagd, uw kloeken geest te ontvonken; 
Beschaving was u vreemd, en, in dien woesten gang, 
Gingt gij het leven door, in lagen zieledwang. 
Ik, ik bestond, als vorst, bij u de schors te breken; 
Het licht der wetenschap, op 't somber pad, te ontsteken: 
Uw onbedorven kracht, uw onbesmet gevoel 
Was waarborg, dat ge ook eens zoudt streven naar dat doel. 
Dat streven wordt voltooid - gij treedt uw grootheid nader. - 
Hoor nu mijn' hoogsten wensch, als bede van een' vader. 
Gij hebt, met heldenkracht, 't geweld een perk gezet; 
Den roover van uw' grond, met al zijn' trots, verplet. 
Gij gaat, in broederband met andre volken, strijden, 
Om 't diep verdrukt Euroop van 't schandjuk te bevrijden. 
Gezegend zij die taak! - Doch als ge u voorwaarts spoedt, 
En volk, bij volk, uw heer, als zijn verlosser, groet; 
Wendt u dan naar dat land, dat, toen ik 't al ontbeerde, 
Mij, als zijn kind, ontving, - mij, als een vader, leerde. 
Het ijvrig Hollandsch volk ontsloot voor u den schat, 
Waarom 't, sinds eeuwen lang, met zorg, gewoekerd had. 
Verscheur, verscheur den dwang, waarvoor het thans moet zwichten; 
Kroon, kroon uw heldenroem, met dankbre kinderpligten!’ 
Hij zwijgt. 't Ontzaglijk heer, bij 't hooren van die taal, 
Zweert, met vereende stem, bij 't bloedig heldenstaal, 
Dat nimmer vrede of rust het strijdend lijf zal wachten, 
Zoo lang dat dierbaar volk in keetnen ligt te smachten. enz. 

Is ons verslag wat lang uitgevallen, naar mate der uitgebreidheid van het stuk; voorzeker niet te lang voor zulk een' Eersteling, den reeds verworven dichtroem des naams van klijn volkomen waardig.


{==110==} {>>pagina-aanduiding<<}

Gedenkschriften van Ch.M. Talleyrand de Périgord, een' van Buonaparte's voornaamste Secreiarissen van Staat, zijn' Groot-Kamerheer, Groot-Officier van het Legioen van Eer, Ex-Bisschop van Autun, Ex-Abbé van Celles en St. Denis, &c. &c. Uit het Engelsch vertaald. II Deelen. Te Amsterdam, bij C. Timmer. 1814. In gr. 8vo. Te zamen 711 Bl. f 6-:-:

De levensbeschrijving van eenen nog levenden man is steeds eene allermoeijelijkste onderneming. Deze moeijelijkheid wordt verdubbeld, wanneer het voorwerp dier beschrijving eene zeer groote rol op het tooneel der wereld gespeeld heeft, die het betrachten der onzijdigheid, in de opgave zijner levensbijzonderheden, bijna ondoenlijk maakt, en wanneer de Levensbeschrijver of dadelijk onder het bereik van zijnen invloed, of, omgekeerd, in een' tegen hem vijandelijken Staat woont. In het eerste geval kan de Schrijver niet onpartijdig zijn; in het tweede is deze onmogelijkheid, uit moréle gronden, misschien niet minder sterk. Hij moge trachten zich diets te maken, dat haat noch bijzondere afkeer hem tegen den vijand van zijn Vaderland voorinnemen; wanneer die vijand gevaarlijk en schadelijk is voor zijn land, wanneer hij zelf dat land vurig bemint, wanneer hij een Brit is, dan wantrouwe men zijn geschrijf, en leze het niet zonder de uiterste omzigtigheid.
De held dezer levensbeschrijving (want de titel van Gedenkschriften van talleyrand is zeer kwalijk gekozen, en zou althans moeten luiden: over talleyrand) is zoo bekend in Europa; zijne vroegere daden, zoo hemelsbreed verschillende van zijne tegenwoordige werkzaamheden, hoewel in hetzelfde vak, hebben hem bij de meesten van eene zoo belangrijke en onvoordeelige zijde tevens leeren kennen, dat de bijeenstelling zijner voornaamste lotgevallen en verrigtin-
{==111==} {>>pagina-aanduiding<<}
gen, en wel door eenen Engelschen Schrijver, gewis de nieuwsgierigheid van velen moet opwekken. Wanneer men een liefhebber is van Anecdoten, zal die nieuwsgierigheid ook ruimschoots bevredigd worden. Het karakter van talleyrand wordt hier in een zoo afzigtig daglicht geplaatst, er worden van hem zoo vele gruwelen verhaald, dat, wanneer ook slechts het tiende gedeelte van het vermeldde welbewezene waarheid is, de naam van dezen man met afgrijzen aan de nakomelingschap moet worden overgeleverd. Wij zullen eerst kortelijk eenige der voornaamste feiten aanstippen, en dan ons oordeel zeggen over het geheel.
Charles maurice talleyrand de périgord, zoon van een' broeder des Graven van Périgord, zou, op zijn zestiende jaar, reeds drie dochters eener onbesprokene weduwe verleid en vergiftigd hebben. Hij werd daarop door eene lettre de cachet, van zijne familie verkregen, op het kasteel van Vincennes geplaatst, daaruit, op belofte van beterschap, verlost, en een begunstigd minnaar van Mad. du barry, (de bekende bijzit van lodewijk XV.) die hem de opvolging, en weldra het bezit, van het Bisdom Autun bezorgde. Na hier tusschenbeiden het leven van een' naauwgezetten Geestelijken, doch doorgaans van een' volslagen' lichtmis, geleid te hebben, zou hij aan 't zwendelen geraakt zijn, een verlies van 1,200,000 francs geleden, en zich daarop, tot herstel zijner vervallene zaken, aan den Hertog van Orleans en de woelgeesten gehecht hebben. Den 2 November 1789 stelde hij de nationaal - verklaring der geestelijke goederen voor. Bij de plegtigheid van 14 Julij 1790, ter viering van de zoogenaamde federatie of verbroedering der Franschen, deed hij den plegtigen dienst, waarmede hij zelf den spot dreef in een' brief aan zijne staatkundige minnares, de Gravin f ... t. In Augustus 1790 werd hij een der Secretarissen van den Jakobijnen-Club, en verdedigde de afzetting der onbeëedigde priesters. Slechts hij, benevens nog twee andere Geestelijken, leiden in

{==112==} {>>pagina-aanduiding<<}
de Nationale Vergadering den eed af, dien alle de anderen volstandig weigerden. Naderhand voegde hij zich bij de hofpartij met mirabeau, die daarvoor 600,000 livres klinkende munt en eene maandelijksche toelage van 50,000 livres trok, terwijl talleyrand 1 mill. 200,000 livres in assignaten ontving. Daarop stond deze zijn Bisdom af, om onbaatzuchtig te schijnen. Hij was, met lafayette en diens vrienden, op de zijde der Constitutionele of gematigde volksvoorstanders, die hier zeer vinnig doorgestreken worden. Lafayette in 't bijzonder wordt als de bewerker aller volgende rampen asgeschilderd, vooral ten tijde van 's Konings vlugt. Echter blijkt het uit een' hier medegedeelden brief van talleyrand, (bl. 156-158) dat hij zoo wel als zijne vrienden toen geheel afkeerig waren van het Republicanismus. Het schijnt echter, (wanneer men de hier medegedeelde bescheiden gelooven mag) dat hij zich iets later, tijdens de tweede Wetgevende Vergadering, met de Jakobijnen, vooral met pétion, naauwer inliet, dan met eer of pligt bestaanbaar was. Omtrent dien tijd zocht hij chauvelin, een' Jakobijn, naar Engeland te zenden; lodewijk XVI weigerde dit, uit hoofde van de slechtheid des voorwerps, maar gaf eindelijk toe, mits talleyrand het oog op dien Afgezant zou houden; doch deze had driedubbele Instructiën, van den Koning, orleans, en de Republikeinen; de eerste gaf hem voor het benoodigde 400,000, de tweede 600,000 livres, en de derden drie millioenen. Hij bond in Engeland betrekkingen aan met de leiders der volkspartij, of de Demagogen, die hij schandelijk inhalig, en met de Ministers, die hij
trotsch, koel en terugstootend vond. Van eerstgemelden kocht hij er eenigen om, om naar Parijs te gaan, ter bijwoning van het feest van 14 Julij 1792. Talleyrand zou voorts uit Engeland aan pétion en de zijnen den Koningsmoord, doch door den dolk eens moordenaars, niet door een strafvonnis, aangeraden, en daartoe den beruchten 20 Ju-
{==113==} {>>pagina-aanduiding<<}
nij bepaald hebben, die echter mislukte. Hij zou voorts niet alleen tot de gebeurtenissen van den 10 Augustus zijne goedkeuring gegeven, maar zelfs den moord van 2, 3 en 4 September aangeraden hebben. - Hij trachtte daarna zijne minnares, Mevrouw f ... t, van haar voornemen, om naar Engeland te gaan, af te brengen, daar hij in dat land een' nieuwen minnehandel had; doch dit gelukte niet; zij ontvlood de woede der partijen, door zich naar Londen te begeven, waar talleyrand intusschen het plan ontworpen en aan de Fransche Ministers medegedeeld had, om Engeland te overvallen, doch, (wanneer men dit boek gelooven moet) om geheimer en zekerder te kunnen werken, zelf zou verzocht hebben, om op de lijst der Emigranten te worden geplaatst, hetgeen ook geschiedde; doch hield hij nog gedurig geheime briefwisseling met den Minister lebrun, tot op den val van dien staatsdienaar, na welken uit talleyrand's papieren zijne kuiperijen werden bekend gemaakt; terwijl hij zelf, nu als vreemdeling uit Engeland verdreven, in Amerika eene schuilplaats ging zoeken, vandaar naar Hamburg overstak, en aldaar met de Gebroeders lameth, en eenige andere oude Constitutionélen, Jakobijnsche plans zou beraamd hebben.
Dusverre het eerste Deel. Het tweede wordt geopend met een zeer breedvoerig verhaal eener minnarije van talleyrand met de Barones van s..., die hij verleidde, verliet, en die daarop zichzelve om het leven bragt; alle de brieven der ongelukkige worden, als bijlagen tot dit treurgeval, medegedeeld. Men verzuimt niet, hier 's mans ongevallige ligchaamsgestalte bij zijne kunst van verleiding te doen afsteken. Hij begaf zich nu naar Berlijn; vandaar, op bekomen verlof, weder naar Parijs, en trachtte in het Ministerie van Finantiën te komen; te welken einde hij voor het Directorium eene boodschap opstelde, die een zwart tafereel van 's lands toestand behelsde, vooral wat de geldmiddelen betrof (in 1796.) De onbekwaamheid van

{==114==} {>>pagina-aanduiding<<}
lacroix deed hem in het begin van 1797 tot Minister van Buitenlandsche Zaken benoemen; in welke hoedanigheid de Vredehandel te Rijssel met Engeland zijn proefstuk was, die echter mislukte, omdat de Directeurs op den 4 Sept. 1797 hunne vijanden hadden doen vallen. Talleyrand, die voor den Vrede geweest was, werd door rewbell zeer onbeschoft behandeld. Voorts worden nu de voornaamste staatshandelingen, gedurende talleyrand's Ministerie, te boek gesteld; als, de Vrede te Campo Formio; het gedrag omtrent den Portugéschen Gezant d'aranjo; het strenge besluit tegen den onzijdigen handel met Engeland, ten gevolge der zitting van het Directorium op 2 Dec. 1797; de overweldiging van Zwitserland in 1798; de onbeschaamde eisch van 80 millioenen livres aan de Amerikanen, om hun, na het nemen van 500 schepen, de onzijdigheid te laten; de onderhandelingen te Rastadt, en de moord der Fransche Gezanten aldaar; de woelingen in het binnenste van Frankryk, ten gevolge van den ongelukkigen veldtogt des jaars 1799, en de harde beschuldigingen, toen tegen talleyrand ingebragt; deszelfs kuiperijen met den uit Egypte teruggekeerden buonaparte, die zich door de omwenteling van 9 Nov. 1799 werkelijk van het hoog gezag meester maakte; deszelfs eerste brief aan den Koning van Engeland; duroc's onderhandelingen te Berlijn, die met Oostenrijk in 1800, en de daarop gevolgde Vrede van Luneville, bij welke gelegenheid talleyrand door zijne listen de trouwhartige poging van moreau, om
Oostenrijk door de teruggave van Toscane inderdaad met Frankrijk te verzoenen, deed mislukken; de vijandelijkheden met Portugal in 1801, waartoe lucien buonaparte in Spanje moest kuipen; het Noordsche Verbond, in dat jaar tegen Engeland gesloten, en door den dood van Keizer paul I van Rusland ontbonden, die aan de Fransche factie te Petersburg wordt toegeschreven. (!!) Voorts de zaak der Duitsche schâvergoedingen, die voor tal-
{==115==} {>>pagina-aanduiding<<}
leyrand door de hebzucht der Duitsche Vorsten, welke hem zochten om te koopen, eene ware goudmijn werd; de Preliminairen van Londen; de inlijvingen gedurende den Vredehandel te Amiens; de hervatting der vijandelijkheden in 1803; de bezetting van Hanover; het vasthouden der Engelschen in Frankrijk; het gedrag omtrent de uitheemsche Ministers; de brieswisseling met drake, enz. Alles natuurlijk in den geest des Engelschen Schrijvers, waarover wij straks nog iets moeten zeggen. Tusschenbeiden vernemen wij dan ook nog bijzonderheden wegens de geldmiddelen van talleyrand, die in vijf jaren tijds niet min dan vieren-veertig millioenen Holl. guldens zou hebben bijeengeschraapt; van de wederzijdsche listen en onderkruipingen van hem en den Politieminister fouché, die ten laatste in eene verzoening eindigden, waarbij fouché aan talleyrand een' vergiftigden dolk en vier meisjes, deze aan genen vergiftigde snuif en vier opgeligte Agenten zou ter hand gesteld hebben.
Het werk loopt niet verder dan tot 1805, en schijnt dus in dat jaar opgesteld te zijn; zoodat men er talleyrand's latere bedrijven, zijne ongenade wegens het afraden des Spaanschen Oorlogs, enz. te vergeefs in zoeken zou. Het slot bestaat uit eene reeks van Philippische Redevoeringen - doch meer in de taal der vischwijven, dan in die van demosthenes of cicero - tegen talleyrand niet alleen, maar ook tegen deszelfs Meester, der Franschen Regering en Staatkunde. Zij verdienden die gewis ten volle: doch waarom men ons Publiek, hetwelk buonaparte uit zoo vele heillooze latere daadzaken heeft leeren kennen, nu ook nog deze Diatriben tegen zijne regering in 1805, doorweven met uitvallen tegen de toen afhankelijke of onzijdige Mogendheden, voornamelijk Pruissen, te lezen geeft, vatten wij niet; te minder, daar dit alles talleyrand slechts van ter zijde raakt. De Vertaler zou wél gedaan hebben, om, in plaats van deze vertoogen, de latere lotgevallen van talleyrand,

{==116==} {>>pagina-aanduiding<<}
tot op dezen tijd, mede te deelen. Doch misschien was dit boven zijne krachten.
Zie hier, tot eene proeve, de algemeene schets van talleyrand, volgens onzen Schrijver. - ‘Frankrijk zal waarschijnlijk spoedig van eenen van deszelfs grootste misdadigers, en Engeland van eenen van deszelfs doodelijkste vijanden verlost worden. Door ontucht, onmatigheid en zwelgerij is talleyrand's ligchaamsgestel geheel geknakt, en zijne gezondheid vernield. Jaarlijksche reizen naar de kusten, om zeebaden te gebruiken, noch jaarlijksche bezoeken der minerale bronnen van Aken en Barrèges, voorschriften van Geneesheeren, noch kruidmengsels van kwakzalvers, kunnen lang eene ontbinding vertragen, welke door onophoudelijke buitensporigheden bespoedigd wordt. Da mihi, Domine, mortem justi hujus! zeide talleyrand, toen hij vernam, dat de Senateur fargues plotselijk in de armen zijner minnares gestorven was. Dit is eene echte bekentenis van zijne godsdienstige zoo wel, als van zijne zedekundige begrippen. Hij leefde roekeloos, en wenscht zonder berouw te sterven. - Talleyrand is door de natuur met buitengemeene geestvermogens begaafd. Eene vroegtijdige intrede in de zamenleving verschafte hem eene vroege menschenkennis, en vergoedde de kundigheden, welke anderen door langdurig studeren en nadenken verkrijgen. Met de sterkste neigingen tot ondeugd moest hij de pligten van zijnen geestelijken stand verbinden, of ten minste den schijn daarvan aannemen; en hierdoor werd hem huichelarij en geveinsdheid eerst noodzakelijk, en daarna hebbelijk. Met horrelvoeten geboren, trachtte hij de wanstaltigheid van zijn ligchaam te vergoeden door bekorende manieren, verpligtende wellevendheid en een aangenaam onderhoud. Met eerzucht om te behagen, leerde hij weldra onderscheiden, of hij zijn geluk aan zijne verdiensten, of aan zijnen rang moest
toeschrijven; of wel, of hij eene mislukking te wijten had aan zijne onbehendigheid, of aan gebrek aan oordeel bij an-
{==117==} {>>pagina-aanduiding<<}
deren. Trapswijze gewende hij zich juiste en naauwkeurige gevolgtrekkingen te maken, meer door hetgeen hij in den geest ontwaarde, dan door hetgeen hij in de gesprekken hoorde van hen, met wien hij omging. Dubbelhartigheid werd toen met geveinsdheid gepaard, en verraderij vereenigde zich met beide. Hij droeg derhalve alle die ondeugden, hoedanigheden en hebbelijkheden met zich om, die, in tijden van beroerte, oproer en omwenteling, geschikt zijn om iemand boven den gemeenen hoop te doen schitteren; maar die, in tijden van rust en orde, onder wettige en zedelijke Gouvernementen; hem als gevaarlijk zouden hebben doen vermijden, of als misdadig zouden hebben doen verachten en straffen. - De zedeloosheid van zijn bijzonder leven vergezelde hem in zijne openbare loopbaan. Zijne staatkunde is schelmerij; zijne betuigingen zijn bedrog; zijne onderhandelingen zijn kuiperijen; zijne beloften zijn leugens; zijne eeden zijn trouweloosheid, en zijne tractaten zijn berekend om den argeloozen te beguichelen, den onervarenen te bedriegen, den zwakken te verpletteren, den verhevenen te vernederen, den rijken te plunderen, den vrijen te onderdrukken, den magtigen te besturen, en allen te onderwerpen en te dwingen, zoo wel den sterksten en best verdedigden staat, als de weerlooste gemeente; zoo wel de Mogendheden, die zich op zijne trouw, regtvaardigheid en edelmoedigheid verlieten, als hen, die alleenlijk op hunne eigene dapperheid en hulpmiddelen boogden. Van de vroegere Fransche Ministers, bezit hij de finantiéle bekwaamheden van eenen sully, de staatkunde en dubbelhartigheid van eenen richelieu, de geslepenheid en hebzucht van eenen mazarin, de commerciéle kunde van eenen colbert, de ongevoeligheid en wreedheid van louvois, de zedeloosheid en
bedorvenheid van dubois, de orde en scherpzinnigheid van fleury, het doorzigt van choiseul, de buigzaamheid van maurepas, en de werkzaamheid van vergennes. Hoewel hij, uit

{==118==} {>>pagina-aanduiding<<}
hoogmoed, zich gelaat, als verliet hij zich op zijne secretarissen en onderhoorigen tot het verrigten der voornaamste werkzaamheden van zijne kantoren, ontsnapt echter niets aan zijne oplettendheid. Met de grootste gemakkelijkheid beslist hij binnen weinige uren, hetgeen het verstand van anderen eene gansche week vruchteloos heeft bezig gehouden. - Doch welk nut hebben alle talleyrand's natuurlijke en verkregene bekwaamheden aan de beschaafde zamenleving toegebragt? welk voordeel hebben zijne tijdgenooten getrokken, en welke vruchten kan men verwachten van zijnen hoogen stand, magtigen invloed, beslissende maatregelen, en alvermogende daden? Hebben zij aan Frankrijk vrijheid en welvaart, aan andere volken rust en veiligheid geschonken? Opent de wereldkaart, geen land zult gij op dezelve vinden, waarin Frankrijk, gedurende talleyrand's bewind, niet eenige verwoesting heeft gebragt, waarmede het niet eenig tractaat geschonden heeft, of waaromtrent het niet eenig beginsel van het regt der volkeren heeft overtreden.

Periere mores, jus, decus, pietas, fides; 
Et, qui redire nescit cum perit, pudor! 
 
seneca.’ 

Men ziet uit ons verslag, dat dit werk bouwstoffen tot de geschiedenis onzer dagen bevat; dan, in hoe verre men zich daarop verlaten kan, is moeijelijk te beslissen. De toon althans getuigt niet van het eerste vereischte eens Geschiedschrijvers, van onzijdigheid, die men ook den booswicht verschuldigd is. In alles wordt het Kabinet van St. Cloud in 't ongelijk, in alles Engeland in 't gelijk gesteld; hetgeen zoo verre gaat, dat men het voorstel van volkomene vrijheid der koopvaardij, zonder aan onderzoek op zee onderworpen te zijn, door talleyrand gedaan kort na den Vrede van Luneville, een schaamteloos ontwerp durft noemen, (IIde D. bl. 133.) niettegenstaande de hiermede strijdige zoogenaam-
{==119==} {>>pagina-aanduiding<<}
de Zeeregten der Engelschen zich eerst van de achttiende Eeuw dagteekenen.
Wij laten het daar, in hoe verre buonaparte opregt was in de vredesvoorstellen, onmiddellijk na zijne verheffing tot Consul, aan de oorlogende Mogendheden gedaan; maar de uitdrukking: ‘De Keizers van Duitschland en van Rusland werden, zoo wel als de Koning van Groot-Brittanje, met soortgelijke brieven van den nieuwbakken' Korsikaan beschimpt,’ (IIde D. bl. 122) is, het onderwerp in aanmerking genomen zijnde, in den stijl van een schotschrift, niet in dien der Geschiedenis. Op bl. 127 van hetzelfde Deel (in de noot) ontziet de Schrijver zich niet, de algemeen beminde en bewonderde Koningin van Pruissen vrij vinnig van ter zijde, bij de onderhandelingen van 1801 met Engeland, aan te randen. De handelwijze, dat men de overgave van Egypte als eene vergoeding voor de teruggave der Fransche Koloniën bedong, en het Tractaat, op Engeland's toestemming, zoodanig teekende, schoon men wist dat het reeds aan de Engelschen over was, is gewis in de Zedekunde laakbaar; doch of zij in de Staatkunde, die groote kunst van elkander te verschalken, den naam van trouweloosheid en verraad verdiene, komt ons bedenkelijk voor. Zoo men in Frankrijk de Capitulatie van Alexandrië wist, was het de zaak van Engeland, de meesteresse der Zeeën, die ook te weten. (Zie IIde D. bl. 175, 176.) In Saksen moeten het de intrigues van talleyrand geweest zijn, die de klagten der steden tegen den invoer van Engelsche goederen veroorzaakten, alsof haar onmiddellijk belang zulks alleen niet had kunnen bewerken! De beschuldiging van moord, door Franschen invloed aan
paul I gepleegd, niettegenstaande het onmiddellijk strijdige van hun belang, hebben wij boven reeds aangestipt. Breed weidt men uit over de onbetamelijkheid, van Militairen tot Afgezanten te benoemen. Wat zou de Schrijver dan nu wel zeggen, dat zijn land den grooten wellington, den overwin-
{==120==} {>>pagina-aanduiding<<}
naar van Frankrijk, in dat zelfde land tot Ambassadeur benoemt?
Uit hoofde der hartstogtelijkheid, welke dit alles verraadt, twijselen wij, of de bronnen, door den Schrijver gebruikt, naar 't schijnt kleine geschriften, in Frankrijk ter sluik, of misschien wel in Engeland, uitgegeven, Les Nouvelles à la Main, Intrigues de ch.m. talleyrand, Le Voyageur Suisse, enz. wel echt zijn, en den toets der bedaarde, onpartijdige oordeelkunde vermogen door te staan. Wij hopen dit niet, ter eere der menschelijke natuur, en wij hebben nog een' gewigtigen grond, om daaraan te twijfelen. Zouden wettige, zegerijke Monarchen, door de overwinning binnen Parijs geleid, hunne treden naar zulk een' afgrijselijken verworpeling gewend hebben, als talleyrand hier wordt afgeschetst? Zou de groote, de deugdzame, de menschlievende alexander bij eenen booswicht van dien stempel zijn afgestapt? Zou lodewijk XVIII, op den troon zijner Vaderen teruggekeerd, den man des bloeds, die geraden had, zijn' onvergetelijken Broeder door de hand eens moordenaars in een' volksoploop te grieven, tot een' zijner voornaamste Staatsdienaren benoemd hebben? Zou hij hem tweemaal de dierbaarste belangen zijns Rijks, de belangen van geheel Europa, in de hagchelijkste oogenblikken, hebben toevertrouwd? Hoe veel ook de Staatkunde moge doen overstappen, wij kunnen niet gelooven, dat overwinnende Monarchen zich tot het verduwen van zoo veel laagheids zouden geschikt hebben, om de harten der overwonnelingen te stelen: ten zij de Minister, dien zij als hun voornaamste werktuig bezigden, minder een gedrogt van helsche boosheid, uit wellust, schraapzucht en wreedheid gekneed, (zoo als hij hier voorkomt) geweest zij, dan een wel zedeloos en bedorven, maar nog meer schrander en bekwaam Staatsdienaar. Over 't geheel komt ons de vertaling van dit boek, in de tegenwoordige
oogenblikken, waarop talleyrand althans eene waardige rol voor de

{==121==} {>>pagina-aanduiding<<}
belangen der menschheid en de regten der troonen te vervullen heeft, min voegzaam voor. De stijl is, op sommige plaatsen, beneden de kritiek. Wij hebben, tot onze verwondering, hier Germanismen opgemerkt.




Leven, Veldtogten, en Regering van Napoleon Buonaparte; met een volledig verhaal van de in dit tijdvak gevoerde Oorlogen, inzonderheid tot opheldering van de oorzaken en waardering van de gevolgen der laatste verbazende gebeurtenissen. Uit het Engelsch van E. Gifford, Esq. Te Amsterdam, bij C. en H. Timmer. 1814. In gr. 8vo. Iste Deel. XVI en 362 bl., benevens 143 bladz. Aanteekeningen; IIde Deel, 375 en 115 Bl. f 7-10-:

Dit werk, gelijksoortig met het bovenstaande, vertoont ons den militairen Gebieder des Staatsmans, van welken het eerstgemelde ons de bedrijven schetste, ook door een' Engelschman geschilderd, maar, men moet zulks bekennen, op een' meer gematigden toon, met minder declamatiën en meer geschiedkundige daadzaken. ‘Op een' meer gematigden toon,’ zeggen wij: want het zou eene bijna bovenmenschelijke proef van geduld en hartstogteloosheid zijn, van eenen napoleon buonaparte altijd even kalm, even bedaard te spreken. Met dat al zouden wij wel gewenscht hebben, in eene levensbeschrijving, die de laatste verbazende gebeurtenissen moet ontwikkelen, en die minder ‘eene Geschiedenis van Frankrijk, dan van napoleon zelven’ moet zijn, (IIde D. bl. 103) in plaats van eenige tirades, wat meer menschkundige ophelderingen omtrent de gezindheden en ontwerpen van dezen zonderlingen man te ontmoeten, die waarschijnlijk in 1802 nog niet het monster was van 1813; of, zoo, in weerwil eener diepe huichelarij, toen reeds de schrandere menschenkenner in Jaffa's moordenaar den ontvolker van Europa vooruitzag, zoo moesten toch zijne middelen en streken, om Frankrijk, om Europa te verblinden en te bedwelmen, meer op den voorgrond geplaatst, en niet slechts zijne daden vermeld en afgekeurd zijn. Daarenboven kleest dit boek nog één algemeen gebrek aan: het is veel te spaar-

{==122==} {>>pagina-aanduiding<<}
zaam in de opgave zijner bronnen, die toch blijkbaar niet enkel uit de nieuwspapieren bestaan. Wij verlangen wel niet, dat een Schrijver overal, aan den voet van elke bladzijde, zijne zegsmannen met deel en bladzijde noeme; maar dat mogen wij toch met regt verlangen, dat hij in de Voorrede, of waar het pas geeft, zijnen Lezer melde, waaruit hij zijne berigten schepte, en vooral, dat hij, bij eenigzins twijfelachtige of wonderspreukige Anecdoten of bijzonderheden, door het opgeven der mondelijke of schriftelijke bescheiden, die hij volgde, zichzelven buiten verantwoording stelle. De Levensbeschrijver van talleyrand heeft dit zorgvuldiglijk gedaan; schoon wij meenden, de echtheid dier bronnen te mogen in twijfel trekken.
De taak, die Sir e. gifford zich heest voorgesteld, is, uit hoofde der bijzondere werkzaamheid, en den onmetelijken invloed van zijnen Held op de geheele beschaafde wereld, zeer uitgebreid. Hij verdeelt die stoffe dus, dat hij in den tekst een doorloopend verhaal levert, en de Anecdoten van buonaparte's gunstelingen, hovelingen, bijzonderheden, hemzelv' overgekomen, of door hem verrigt, en ontwikkelingen van in den tekst kortelijk verhaalde gebeurtenissen, in noten achter denzelven plaatst, die echter voor het gebruik veel voegzamer onder denzelven zouden gediend hebben. Voorts leest het werk zeer aangenaam, en is gewis niet van belang ontbloot. Wij zullen slechts uit de minder bekende kindschheid en jeugd des Overweldigers enkele trekken aanstippen. Hij werd niet, zoo als men doorgaans denkt, te Ajaccio, maar te Minerbe, een dorp, omtrent zes mijlen noordwaarts van St. Fiorenzo, geboren, gelijk de Schrijver zelf op Korsika verstaan heeft (bl. 11). De bekende gemeenschap van marboeuf met zijne moeder wordt in het midden gelaten. Op deszelfs voorspraak te Brienne geplaatst, zonderde hij zich van zijne makkers altijd af, omheinde een' eigen' tuin, waarin hij niemand toeliet, werd de Spartaan genoemd, en nam met vuur de partij van zijn Vaderland tegen de Franschen, gelijk ook zijn Vader carlo daarvoor gestreden had. Een der Zoons (waarschijnlijk jozef) was zelfs de Doopzoon van paoli. Napoleon was niet gevoelig voor schandelijke straf, hield zich bezig met vestingbouwen, (hij was ver in de wiskunde) en soms met poëzij. (Hij schreef een gedicht op de vrijheid van Korsika.) Voorts

{==123==} {>>pagina-aanduiding<<}
was hij zoo gestreng in zijne zeden, dat hij zelfs den omgang met een' medeleerling, na gedane waarschuwing, opgaf, omdat deze met slecht gezelschap verkeerde. Anderen zeggen, dat hij, te Parijs, een meisje bezwangerde, en daarna vergiftigde. Naar die Hoofdstad kwam hij van Brienne op de Militaire School, omdat hij, na een vijfjarig verblijf in genoemde plaats, geoordeeld werd zijnen medeleerlingen vooruit te zijn. Te Parijs werd hij Obetreffendicier der Genie, en ging op zijn zestiende jaar, als Luitenant der Artillerij, naar Auxonne, waar hij zich reeds onbewimpeld als een' Republikein vertoonde, en er last leed van zijne krijgsmakkers. Na marboeuf's dood van diens onderstand verstoken, keerde hij in 1786 naar Korsika terug (anderen zeggen in 1790.) Buonaparte bood in Korsika zijn' dienst den Engelschen aan, van wier staatsregeling hij een groot bewonderaar was, doch werd van de hand gewezen, (even als voormaals eugenius door lodewijk XIV, 't welk dezen even duur te staan kwam, als Engeland de afwijzing van dezen jongen eerzuchtigen.) Hij begeerde, namelijk, den rang van Kapitein bij de Artillerij; men wilde hem dien van Kapitein bij de Linietroepen geven. Hij was nog gehecht aan paoli, en bijna in diens ongenade bij de Conventie gewikkeld. Volgens sommigen, ging, toen de Engelschen Korsika innamen, buonaparte, door paoli verdreven, naar Marseille, waar hij in 1793 aankwam, zich toen bij de ergste volksmenners en moordenaars voegde, en bij het beleg van Toulon, in 1793, de eerste blijken tevens van zijne groote krijgskundige bekwaamheden en volharding, en van zijnen bloeddorstigen tijgeraard gaf, doende 1400 van de overgeblevene 3000
Toulonners afmaken of deciméren. (Deze twee berigten schijnen niet wel te strooken, zoo men niet aanneemt, dat van de 1600 overgeblevenen de tiende man nogmaals werd doodgeschoten.) Hierbij zou buonaparte pardon hebben doen uitroepen, om de ongelukkigen, die slechts bij de losbranding neêrgevallen en zich dood gehouden hadden, te doen opstaan en voor goed te doorschieten. Te Nizza werd hij als terrorist (of man des bloeds) gevangen genomen, en naderhand uit de stad gebannen; hetwelk hij zoo euvel opnam, dat hij zich (uit geldgebrek) te voet naar Parijs begaf, en aldaar in de uiterste armoede aankwam. Zijne verdere kennis aan barras, en door hem aan de Weduwe beauharnais, zijne

{==124==} {>>pagina-aanduiding<<}
aanstelling tot bevelhebber tegen de anti-Jakobijnsche Parijzenaars, zijn bloedig gevecht met dezelve, (waarin ons echter het alhier opgegevene getal van 8000 menschen, van allerlei kunne en ouderdom, die daarin zouden gesneuveld zijn, te hoog voorkomt) is bekend, en leide den grond tot zijn volgend fortuin, door hem het bewind des Italiaanschen Oorlogs te vertrouwen.
Verder zullen wij dit verslag niet volgen, daar iedereen de ongeschiktheid begrijpt, om, ook in een bloot uittreksel, alle de Staats- en Oorlogsfeiten van napoleon op te sommen. In het verhaal van de laatsten is de Schrijver vrij uitvoerig en naauwkeurig, meer dan, onzes inziens, omtrent de staatkundige verrigtingen het geval is, waarover hij wel eens wat los heenloopt; doch het is zekerlijk waar, dat buonaparte in persoon veel schranderder en geduchter was als krijgs- dan als staatsman, waaromtrent hij zich doorgaans van het beleid van anderen bediende. Wij vinden hier, zoo in den tekst als in de noten, vele wetenswaardige bijzonderheden opgeteekend van 's mans eersten veldtogt naar Italië, - van zijnen avontuurlijken togt naar Egypte, en nederlaag in Syrie bij St. Jean d'Acre, (die de Schrijver, met al het geoorloofde gevoel van fierheid op zijnen uitmuntenden landgenoot Sir sidney smith, voor wiens talenten en moed het schrikbeeld van napoleon's onverwinnelijkheid voor het eerst verdween, in bijzonderheden te boek stelt) - voorts van zijne ontsnapping uit Egypte, komst te Parijs, en de omwenteling van 10 Nov. 1799, die tot zijn oppergezag den grond leide, en waarmede dit Deel eindigt. Het tweede beschouwt dan nu den Korsikaanschen gelukzoeker als Regent van Frankrijk, eerst onder den naam van Eersten Consul, daarna onder dien van Keizer, tot op den Vrede te Tilsit en het einde des jaars 1807. Hier vinden wij weder een belangrijk verslag van den vermaarden veldtogt met de Armeé van Reserve in den zomer des jaars 1800, in 't bijzonder van den slag bij Marengo. Buonaparte wordt beschuldigd,
zijne handen hier ook met het bloed van dessaix, zijn' strijdmakker in Egypte, en door wien, te Marengo zelve, in het neteligst tijdstip, de overwinning beslist werd, bezoedeld te hebben. Hoewel de latere gebeurtenissen ons geleerd hebben, buonaparte tot geene misdaad hoegenaamd te goed te achten, zoo komt het ons echter voor, dat de moord van dessaix

{==125==} {>>pagina-aanduiding<<}
in die oogenblikken, toen hij midden in het heetste gevecht met de Oostenrijkers was, hoogst onbedachtzaam zou geweest zijn, omdat zulks den geheelen uitslag van het gevecht, waaraan het lot des nieuwen Consuls hing, in het grootste gevaar stelde; te meer, daar de Heer goldsmith (op wiens gezag de Schrijver deze bijzonderheid meldt) er bijvoegt, dat napoleon den slag bij Marengo verloren had, eer dessaix te voorschijn kwam, die de kans deed verkeeren. Dit is juist een oogenblik, waarop voor een' Veldheer, die zijne troepen wil aanmoedigen, het grootste gevaar van den vijand is. Wij gelooven dus, dat de Troonroover, die waarlijk reeds genoeg te verantwoorden heeft, van dezen gruwel kan worden vrijgepleit. - Na den Vrede van Luneville, worden 's mans kuiperijen, zijne bevrediging, en vernieuwde krijg met Engeland, tot op den in 1805 op nieuw uitgebarsten landkrijg, kortelijk en min voldoende, deze laatste daarentegen meer uitvoerig, voorts de onderhandelingen en overweldigingen in 1806, en eindelijk de Pruissisch-Russische Oorlog in 1806, 1807 geschetst. In dezen wordt, uit Fransche Dépêches zelve, aangetoond, dat de overwinning bij Eylau, zoo als de Franschen die noemen, eene mislukte poging geweest is, om op Koningsbergen aan te rukken. Het geschiedverhaal wegens de laatste maanden van 1807 is zeer gebrekkig; ja van den strooptogt der Britten naar Koppenhagen, waarvan buonaparte zulk een behendig gebruik maakte, wordt geen woord gesproken.
Zeer vele bijzonderheden en Anecdoten zouden wij uit dit boek kunnen mededeelen; dan, ons bestek verbiedt het ons. Zie hier dus slechts een paar. - Rousseau moet reeds de voorspelling gedaan hebben, ‘dat Korsika een' man zou voortbrengen, die de gansche wereld met verwondering zou vervullen.’ (Iste D. bl. 5.) De, nog levende, beroemde Schilder david is een monster van wreedheid, een der ergste moordenaren onder robespierre, die, onder andere, eene zwangere vrouw met zeven kinderen, die hem knielend om het leven van haren echtgenoot bad, in die smeekende houding afteekende, haar toen zijne schets vertoonde, en zeide: Dit is mijn eenig antwoord. 's Daags daaraan liet hij den beul wachten, om den stervenden man tot een tegenstuk van zijne vrouw te schetsen.... Hoe kan het kunst-genie in de ziel van zulk eenen Duivel verdwalen? (IIde D. in de Aant.)
De stijl is doorgaans duidelijk, zonder eenige aanspraak op

{==126==} {>>pagina-aanduiding<<}
sierlijkheid. Doch uitdrukkingen, zoo als: de val spekken met Malta, en: de beerenhuid verkoopen, eer de beer gevangen is, (IIde D. bl. 79.) zijn den stijl der Geschiedenisse onwaardig.





Het Horoskoop der Statistische, Politieke en Oeconomische Wereld, getrokken in Slagtmaand des jaars 1810. Eene Ironiesch-komische Geestvrucht van A. Fokke, Sz. en door hem destijds in eene Verhandeling voorgedragen in Felix Meritis. Met eene Caricatuurplaat. Te Amsterdam, bij A.B. Saakes. 1814. In gr. 8vo. 34 Bl. f :-16-:

Dit stukje heeft dan onzen fokke den dood gedaan! dat is toch jammer! het was zoo een rare vent, en - hij was toch lang zoo mal niet als hem de muts wel stond. - Zoo, dunkt ons, zegt menig Lezer; en men moest ook wel oliedom zijn, als men dat uit dit stukje niet lezen kon, - voor iedere vervrolijkende gezouten scherts ongevoelig, zoo men zich bij den man, die het zoo droogjes daar heen praat, en van wien men tevens altijd wat leeren kon, niet dikwijls vermaakte, - en wel weinig goedhartigheid bezitten, zoo men hem niet hartelijk gaarne een zeer lang genot had gegund van de nieuwe statistische wereld, die zijne hoop vooruitzag, ‘waarin alle menschen, door verdiensten van allerlei aard, gelukkig zullen wezen.’ Quam spem d.o.m. ratam faciat! zeggen wij met geheel ons hart.
Dit stukje deed den man den dood; want het gaf vooral ook aanleiding tot zijne gevangenneming, en deze vervroegde zijn' dood. Wij ontvangen hier intusschen nog meer, dan hetgeen hij durfde voorlezen; men hield zich bij deze uitgave geheel aan 's mans handschrift; het levert alzoo een blijvend gedenkstuk (gelijk er, helaas! vele zijn) van den harden dwang, dien wij thans gelukkig zijn ontworsteld, en van de innerlijke zwakheid van een Gouvernement, onder hetwelk men zelfs op deze onschuldige wijze niet eens spreeuwen en zich vervrolijken mogt. Trouwens, zoo zwak is iedere troon, op geweld gegrond.
Wij zijn het volkomen met den uitgever eens, dat dit opstel eer doet aan 's mans vernuft, en ook aan zijn doorzigt in de toekomst, gegrond op zijne gemeenzaamheid met de

{==127==} {>>pagina-aanduiding<<}
gebeurtenissen van vroegere dagen en de lotgevallen der menschen; en voegen er bij, dat ons het verlies wel moeijelijk vergoed zal worden van een zoodanig Vernuft, hetwelk zoo aardig het suum cuique toedeelen kon, en dat op zulk eene wijze, dat ieder lachte, ieder leerde, en niemand, die eenige edelmoedigheid bezat, zich beleedigd vond. 's Mans scherts was gezouten en schuldeloos; en wien behoeven wij te zeggen, dat de regt satyrieke man wezenlijk een Geleerde was?
Al aanstonds bij het optreden krijgt de spreekstoel en geheel het vergaderd gezelschap een veeg, die zeker wel raak is, maar waarover toch wel niemand boos worden kon; terwijl de koddige vergelijking van den Italiaanschen rookverdrijver met den redenaar, die de taak van zorgverdrijver op zich neemt, slechts met een enkel woord, juist omdat het slechts een enkel woord is, de vrolijkste werking doet. De vestiging van de aandacht, door een ieder in de zaal tot aide bij zijn goochelspel op te roepen, is den man waardig, die daarop nu zijn thema, dat misschien, zonder zoodanige voorbereiding, voor velen wat al te geleerd klinken mogt, opgeeft: het trekken, namelijk, des Horoskoops van de statistische, politieke en oeconomische wereld. Wat een horoskoop is, moet nu volgen; eerst natuurlijk de oorsprong der aloude Astrologie - dan de humeuren der Planeten, en hoe men bij het trekken eens horoskoops te werk gaat; en dat alles ongezocht en droogjes weg, vervrolijkt door de luimigste invallen en spelingen van het vernuft: b.v. dat de bezitting der oude Chaldeën, die eene geheel andere levenswijze leidden, dan in een fatsoenlijk burger-huishouden van dezen tijd te pas komt, meest in vee bestond; - dat dit zoo al langzamerhand bij ons ook zoo werd, en wij er niet veel bij verliezen zouden, als sommige papieren in hoornbeesten geconverteerd werden; - dat het oppassen op het vee bij ons ook wel eene aangename variatie voor de nachtvermaken der groote wereld opleveren kon; - dat wij meer planeten dan onze voorouders in de lucht, maar, bij ongeluk, minder in den zak hebben, enz. enz. En als dan het werk beginnen zal: ‘de statistische wereld is, tegenwoordig, op elk oogenblik in een' staat van nieuwe geboorte: alle momenten verandert hare statistische gedaante. Wij hebben dus maar het oogenblik te nemen, waarin wij thans
zijn.’ Daarop wordt

{==128==} {>>pagina-aanduiding<<}
dan de hemel in twaalf teekenhuizen verdeeld, en alles geobserveerd, wat tot de tabula nativitatis behoort. ‘Wij behoeven er juist niet om naar boven op het observatorium te gaan,’ gooit hij er weer tusschen in, en koddig krijgt elk bij iedere observatie een tikje. ‘Maar die nieuwe Astronomische rekening zou ons maar in de war brengen: wij zullen dus de Ouden maar volgen; want hunne rekening is toch eeds meer dan 4000 jaren goed geweest, en de nieuwe begint eerst goed te worden.’ Zijne hoorders moeten hem helpen. ‘Dat kunt ge immers zeer gemakkelijk nagaan; althans vrij gemakkelijker, dan het Grootboek der Publieke Schuld optellen.’
‘Zie zoo, nu hebben we ten minste onzen Hemelspiegel provisioneel in orde. Nu moeten we nog maar al te zamen naar het gelukkige deel, even als op het voormalige stadhuis naar het kleinste sterretje, zoeken. Ik zie het, om je de waarheid te zeggen, nog niet! - Ja, zoo waar, mij dunkt dat ik het daar zie, en wel boven Aldebaran, in den regter hoorn van den Stier; dat is zeker ons gelukkige deel: maar het kan vooralsnog niet door de zon beschenen worden; eer dat geschiedt, moet zij nog eenige teekenhuizen doorloopen.’
Eindelijk komt dan het Horoskoop der tegenwoordige wereld, juist comme il faut, in regt grappig dicht:

Deze statistische, politieke en oeconomische wereld zal nog met vele rampen, 
Als, bij voorbeeld, oorlog, gestremden handel, geldgebrek en behoefte, moeten kampen. 
Ja ieder onzer, van wat rang of stand, en hoe zeer hij het tegendeel moog hopen, 
Zal, de een vroeger, de ander later, gevoelen, dat zijne zaken, gelijk de kreeften, dat is achterwaarts, loopen. 
Eindelijk toch verbetert, allengs, dit algemeene kwaad; 
Doch wanneer, is nog onbekend, omdat ons gelukkig deel zoo duister staat. - 
Er zal echter geen gebrek zijn aan twee daden, dat is vechten en trouwen; 
Maar het vechten vereischt somtijds inkwartiering; dus, mannen! past op uw' vrouwen. 
Evenwel het vechten deert zoo zeer der politieke wereld niet, 
Zoo lang Venus Mars slechts naloopt, en Mars de verkeering met meisjes niet verbiedt. 

{==129==} {>>pagina-aanduiding<<}

De tegenwoordige Monseigneurs, Ducs, Comtes, en dergelijke zeer aanzienlijke Heeren, 
Moeten niet ophouden te denken aan de spreuk van gerbrand adriaansz brero: 't kan verkeeren. 
De Keizers, Koningen, Onder-Koningen, en de Heeren Raden van Staat, 
Moeten maar vlijtig studeren in de Wetten en haller's Gedicht: over den oorsprong van het kwaad. 

Maar suum cuique! de drukker mogt het ons kwalijk nemen, zoo wij nog meer van dit fijn en geestig ding afschreven. Om te weten, wat fokke wel kan gedacht hebben, doch onder geene woorden durfde brengen, verwijst ons het Voorberigt naar het Caricatuurplaatje. Wij hebben er nog al lang op getuurd, en zien wel wat; maar om het geheel te ontcijferen, voelen wij ons niet berekend: misschien is menig Lezer gelukkiger.




Iets uit de Amsterdamsche Gijzeling; bevattende eene Verzameling van Dichtstukken, op den tegenwoordigen tijd betrekking hebbende; door Mr. J.W. Campbell, genaamd Kumpel. Te Amsterdam, bij A. Vink en N. Budde. 1814. In gr. 8vo. XL., 79 Bl. f 1-5-:

Kenau-Hasselaeriana, enz. door eene Nederlandsche Vrouw. Te Rotterdam, bij J. Immerzeel, Jun. 1814. In gr. 8vo. 16 Bl. f :-5-8

Ode op de Fransche Onmenschelijkheid, door D.J. van Monsjou. Te Utrecht, bij O.J. van Paddenburg, enz. In gr. 8vo. 12 Bl. f :-5-8

Hoe zeer we al schiften, en slechts, wat eenige opmerking verdient, meer aankondigen, van de veelvuldige gelegenheidsstukjes dezer dagen; nog zouden we te veel doen, bevlijtigden wij ons der uiterste kortheid niet. Van de drie aangeduiden is No. 1 verre het uitgebreidste. Het bevat, behalve eene prozaïsche voorrede, onderscheidene dichtstukjes. De eerste loopt over des Schrijvers tegenwoordigen toestand, vroegere lotgevallen, staatkundige gevoelens en dergelijke.

{==130==} {>>pagina-aanduiding<<}
Schoon de man hieruit blijke eene zekere rol te hebben gespeeld, en buiten tegenspraak vele bekwaamheden moet bezitten; zoo zijn wij, echter, in het ongelukkig geval van hem niet te kennen, en dus buiten staat de juistheid van het eene en de waarde van het andere regt te beoordeelen. De versjes zijn in drie onderscheidene talen vervaardigd; in het Fransch en Engelsch, zoo wel als Nederduitsch. Het zijn, voor een goed deel, liedjes, op aardige en bekende wijzen. Er heerscht in dezelven zekere gemakkelijkheid, schoon niet de uiterste kieschheid; en hooge vlugt is ons allerminst voorgekomen. Trouwens, hoe veel hebben eenige Puikdichters ons in de laatste dagen niet leeren vergen!
Van No. 2, ware het niet om deszelfs bijzondere verdiensten, zouden we thans niet meer gewagen. Waarlijk van eene vrouw zijnde, en dan welligt van eene vrouw, die nog niet openlijk als Dichteres bekend is, geeft het ons een treffend genoegen. Stof en vorm zijn, in hetzelve, even voortreffelijk. Het is soms waarlijk, of men tollens zelven hoort; schoon wij betuigen, aan hem, als vervaardiger, geenszins te denken. Op de keerzijde van het titelblad vindt men deze, niet noodelooze, verklaring: ‘Door Kenau-Hasselaeriana versta men, dat hier gesproken wordt in den geest, in dezelfde gemoedsstemming, die de onsterfelijke Heldin van Haarlem kenschetste.’ - Hoezeer, den Hemel zij dank! de mededeeling der navolgende regels thans als mosterd na den maaltijd te beschouwen is, kunnen wij echter onzen lust, tot het geven van eene kleine proeve, niet wederstaan.

Met ziel en sabel nu te veld, 
Wie ziel en sabel heeft, 
En niet, gebogen op een kruk, 
Den grafkuil tegenbeeft! 
 
Al wie, hoe luttel nog bejaard, 
Reeds armen heeft aan 't lijf, 
Wij' jeugdig hart en vlijmend staal 
Nu 't edel krijgsbedrijf! 
 
Dat krijgsbedrijf, zoo grootsch en schoon, 
Behaagt ook 't zwak geslacht, 
Omdat er Vorst en Vaderland 
Geluk en roem van wacht. 

{==131==} {>>pagina-aanduiding<<}

Wij waren onder 't schrikgezag 
Van krijgsklaroenen schuw, 
Maar geen musket, maar geen geschut 
Verschrikt ons vrouwen nu. 

No. 3 heeft weinig om 't lijf. 't Is goed, ja, maar stijf. Wij herhalen het, onze Puikdichters hebben eene te groote kieschheid verwekt, dan dat zij, die misschien hun bedolven dichtvuur, ter blijde en belangrijke gelegenheid, nog eens oprekenden, daarvan een volkomen genoegen zouden kunnen oogsten.






Wilhelmus van Nassouwen, in den geest van het oude Lied, toepasselijk gemaakt op de gezegende Omwenteling van 1813, door J.S. Swaan, Rector der Latijnsche Scholen te Hoorn. Te Amsterdam, bij J. ten Brink, Gsz. 1814. In gr. 8vo. 15 Bl. f :-5-8

Claudianus nostrorum temporum vates. Claudianus de Dichter onzer Eeuw. Te Amsterdam, bij P. den Hengst en Zoon. 1814. In gr. 8vo. VIII, 47 Bl. f :-12-:

Oud Nederlands heugelijk herleven, of dichtmatige Schets der aanleiding tot 's Lands tegenwoordige hereeniging, en harer voordeelen, met Aanteekeningen ter opheldering en staving, door G. Bruining, en eene korte Narede van J. Scharp, S.S. Theol. Dr., Predikant te Rotterdam, enz. Te Rotterdam, bij J. Hendriksen. In kl. 4to. 30 Bl. f :-12-:

Zie hier een drietal dichterlijke voortbrengsels der geschiedenis van den dag, zoo verschillend, als elk op zichzelven, misschien, buitengewoon. Wij zullen van ieder een woord zeggen.
No. 1. De Heer jacobus scheltema geniet de bijzondere eer, van zich niet slechts vader, maar ook reeds grootvader van onderscheidene stukjes te mogen noemen, tot onze gezegende omwenteling betrekkelijk. Het wordt pligt, zeide hij in zijne Vergelijking, eene Nieuwe Fransche Tirannij te schrijven; en men schreef er zelfs meer dan eene. Hij riep de Nederlandsche Zangers op tot het vervaardigen van

{==132==} {>>pagina-aanduiding<<}
een nieuw Wilhelmus-lied; en, om van vroegere proeven niet te spreken, zie hier uit de hand van den Heer swaan een stukje, dat zijnen, door ons vermelden, oorsprong openlijk belijdt, en het woord ‘in den geest van het oude’ misschien zelfs al te letterlijk opgevat en gevolgd heeft. Althans wij zijn van oordeel, dat het eigenlijk meer de zangwijze, dan wel iet anders, is, die als het ware nationale in het bekende lied moet worden aangemerkt; en dat ieder waar vaderlandsch gezang, naar dezelfde maat ingerigt, eenigzins aan de welgegronde oproeping voldoet. Slaagde iemand zoo gelukkig, dat hij een stuk vervaardigde, om inhoud en vorm, zoo geschikt als waardig gezongen te worden, zoo lang het Vaderland zelf, in schaduw des Oranjebooms, bestaat, het doel zou allervolkomenst bereikt zijn. Doch, dat het nieuwe lied, even als het oude, juist willem van nassau zelven zou moeten worden in den mond gelegd; dat inzonderheid ieder couplet, even zoo, met eene letter van dezen zijnen naam zou moeten beginnen; - het eerste is voor het oogenblik zeker niet onaardig; het laatste een kunstje, waaraan onze beschaafde en regt dichterlijke eeuw niet gaarne eenige waarachtige schoonheid ziet opgeofferd. - Behoudens deze aanmerkingen, mogen wij het werk van den Heer swaan geenen lof weigeren, vooral niet de gedachte, om het lied door eene opdragt aan Z.K.H., bij welke, als het ware, wordt verlof gevraagd, om hem deze taal in den mond te leggen, te laten voorafgaan, en de wijze, waarop zij is volvoerd. Moge de dichterlijke en vaderlandsche gloed nog lang blijven zamenwerken, om onzen leeftijd door meesterstukken te vereeuwigen!
No. 2. Dit stuk is ontleend en overgebragt uit een Fransch tijdschrift, te Londen uitgegeven. Het bestaat uit brokken van den Latijnschen Dichter claudianus, op die wijze zaamgesteld, dat hij, bijna zonder eenige verandering, de geschiedenis van onzen tijd, de opkomst, geweldenarij en val van napoleon, schijnt te bezingen. Tweederlei zaken loopen hierbij, met verwondering, in het oog: hoe gelijk de tijden en de menschen elkander inderdaad zijn; en, hoe vernuftig de Autheur de onderscheiden gedeelten en uitdrukkingen van den oorspronkelijken Dichter heeft weten aaneen te hechten, om die gelijkheid nog oneindig sterker te doen schijnen, ja als eenzelfdigheid te doen voorkomen. Voor den on-
{==133==} {>>pagina-aanduiding<<}
geletterden gaat er eene Hollandsche vertaling naast het Latijn nevens, gesplitst in zekere hoofddeelen, met aanwijzende opschriften, tot welk vak van napoleon's leven en bedrijfieder is te betrekken. Deze vertaling is vrij getrouw, zonder eenigzins stijf te zijn, of der duidelijkheid van de toepassing in het minste te schaden. Voorzeker, niemand, allerminst hij, die de geleerde taal verstaat, legt dit boekje uit de hand, zonder bij zichzelven te herhalen: aardig! regt aardig! nadat hem reeds vroeger: treffend! onbegrijpelijk! moet zijn ontvallen. En dit, dunkt ons, is de beste lofspraak.
No. 3. Vorm en kleur van dit stukje zouden ons hetzelve met den van ouds bekenden naam van blaauwboekje doen bestempelen, indien deze niet eer in eenen kwaden dan goeden reuk stond. Des Schrijvers bedoeling toch, zoo wel met dit, als een vroeger uitgegeven dichtstukje, dat ons juist niet is in handen gekomen, schijnt allezins loffelijk. De overige waarde kan en zal gewis zeer ongelijk beoordeeld worden. Zeker, als dichtstuk moge het hier en daar spranken van genie vertoonen, en eene en andere brokken uit vondel niet ongelukkig overgebragt hebben, doorgaans gekuischt, en eenigzins vloot houdende met den zuiveren en verheven' gang der Nederduitsche Dichtkunst in onze dagen, mag het (zonder alle betweterij!) niet heeten. - De Aanteekeningen, een gelijk aantal bladzijden met den tekst beslaande, en doorgaans van geschiedkundigen aard, zullen ligt de meeste aandacht wekken. Des mans uitgebreide kunde stelt hier, gelijk in een vroeger opzettelijk maar nameloos geschreven stukje, de geschiedenis des Huizes van oranje-nassau, deszelfs veelvuldige betrekkingen tot en verdiensten bij alle de Nederlanden, in vollen dag, en blijkt daarbij thans vooral de Brabandsche gewesten op het oog te hebben, voor welken, blijkens de Narede van den geleerden scharp, het boekje ook wel voornamelijk schijnt bestemd te zijn. - Deze Narede kan ons niet anders dan genoegen geven. Ja, hereeniging van al het gescheurde zij de wensch, het pogen, de zaligheid van eenen ieder in zijnen kring! Bescheidenheid zij daartoe vooral den Geleerden, ook door het voorbeeld van Schrijver en Naredenaar, krachtig aanbevolen! En worde ook onze wensch verhoord, dat de veelvuldige en diepe kennis des Heeren bruining voor hem en anderen meer en meer waarlijk nuttig en vruchtbaar zij!


{==134==} {>>pagina-aanduiding<<}

Adeleide van Bronsfeld, of een nacht van onrust. Tooneelspel. In 's Hertogenbosch, bij H. Palier en Zoon. 1814. In kl. 8vo. 63 Bl.

De goede God beware ieder Christenmensch voor zulk eenen nacht van onrust! De zwakke poging van den Schrijver, om zoo veel onrust te boek te stellen, gaf ons een zeldzaam genoegen. ‘Zulke genoegens zijn vreemd aan de misdaad,’ zoo eindigt de zwakke poging; en zulke genoegens, als ons de lezing gaf, zijn ook vreemd bij een goed Tooneelspel. Maar zoodanig een te vervaardigen, schijnt ook des Schrijvers bedoeling niet geweest te zijn: ‘consequor ex illis casus oblivia nostri,’ is zijn motto; en daartoe is het nagenoeg om 't even, wat hij ter neder schrijft. Hij bepaalde zich nu tot een Tooneelspel in één regt woelig bedrijf, waarvan wij, zoo maar mogelijk, onzen Lezer een denkbeeld willen geven. - Eerst zit dan daar, in eene oude zaal op zeker slot, een oud Edelman en slotbewaarder, in het holle van den nacht, onder een verschrikkelijk onweder, wat te lezen, en alleenspraken te houden; hij wordt gestoord door zijn' knecht, die van spoken verhaalt - voorts door een spook zelve, en kort daarop door het aankloppen van eenen verdwaalden reiziger; met dezen houdt hij een gesprek over roovers. Inmiddels hoort men buiten fluiten en schieten, en de vreemdeling wipt de deur uit: daarentegen treden nu een paar andere reizigers binnen; het zijn oude bekenden, de handen der roovers ontkomen. Zonder zich aan de wond van den eenen, noch aan den razenden honger van beiden te storen, houden zij een uitvoerig gesprek, waardoor het geëerd publiek zoo wat baanwijs wordt: dat de éénige dochter van den vorigen Burggraaf, aan een' roover gehuwd, die zich als Edelman had ingedrongen, van schrik was gestorven; dat haar éénig kind verdwenen was met den gewaanden Edelman; dat de tegenwoordige slotbewaarder een zoontje verloren had, enz. Het spook komt weer binnen; en zie daar! het is die welbekende roover, in eigen persoon.
Daar komt het nu uit, dat hij heel in Turkije met zijne dochter geleefd had; dat deze daar een' minnaar had opgedaan, en dien nu waarschijnlijk naliep; en deze is juist de laatstgenoemde gewonde reiziger, die nu

{==135==} {>>pagina-aanduiding<<}
wat in de klem is, dat de vader niets van het meisje weet. Tot verlevendiging van al het gehoorde, blijkt nu deze ook te zijn het vermeende doode zoontje van den slotbewaarder, wiens vrouw eens verbrand was. Alle deze ontdekkingen loopen nog al zonder veel gemoedsbeweging af; maar de oude roover, die hier spoken kwam, moet wat hooren, tot dat het meisje terugkomt. Maar dit gelukt zoo spoedig niet; zóó loopt de nacht van onrust niet af! Het gezelschap gaat naar bed; de knecht blijft in de zaal, en gaat aan 't snurken en droomen: er breken roovers in, die vrij wat te zeggen hebben, eer zij hun handwerk beginnen; aan den slapenden knecht storen zij zich niet veel; maar de slotbewaarder komt binnen met eene lamp, en valt over een' der roovers; dit loopt erger; evenwel, allen in huis worden wakker; ook het spook, het opperhoofd der roovers, komt voor den dag; maar het is gedaan met de subordinatie; en, ofschoon er al een roover kapot raakt, het ware erg afgeloopen met het illustre gezelschap, ware de eerste verdwaalde reiziger niet net van pas terug gekomen. Men herkent nu in hem het verloren meisje; en in die confusie nemen de roovers de vlugt. Nu arrangeert men het huwelijk, mits haar vader nu voor altijd afstand doe van zijn eerloos handwerk; hij resolveert er toe, en - de Hemel viert het feest van eenen bekeerling! Onder al dit gedruisch moet het reeds dag geworden zijn, en men wil dezen dag aan de vreugde wijden.
Nu, wij hebben in ons leven nog zoo al het een en ander gezien, gelezen of gehoord; maar, als dit stuk ten tooneele komt, daar willen wij bij zijn! Waarlijk, het is nieuw en ongehoord, - het is dan ontzettend aandoenlijk! De jongeling, die eenen vader verliest en vindt; het meisje, dat hem, dien men als een schrik van het menschdom beschouwt, met den uitroep: vergeving, beste Vader! te voet valt, omdat hij NB. haar nevens den Schepper (!) het leven gaf; de roovers, die inbreken en hunne bagaadje medebrengen, enz. enz.
Aan alle Beminnaren van het Tooneel is dit onrustig kunststuk toegewijd. - Plaudite!


{==136==} {>>pagina-aanduiding<<}

Clara d'Albe, eene aandoenlijke Geschiedenis. Door Mevrouw Cottin. Uit het Fransch. Tweede Druk. Met Platen. Te Leyden, bij A. en J. Honkoop. 1813. In gr. 8vo. 190 Bl. f 1-16-:

Deze uitgave onderscheidt zich van de vorige alleen door eene minder vrije, meer kiesche teekening van het bezwijken der medelijdenswaardige clara, daar de vroegere dezen en genen ergerlijk scheen geweest te zijn. De Vertaler verdedigt evenwel de Schrijfster, daar men tentoonstelling en apologie van het kwaad onderscheiden moet, en men in eenen Roman geene denkbeeldige wereld van louter goede wezens schilderen moet, enz.; en dit moge dan ook ter verontschuldiginge gelden van nog eene of andere overgeblevene plaats, die om den zamenhang niet wel kon veranderd worden, al ware die dan te dezen aanzien niet geheel boven alle berisping, hoewel bij een weinig nadenken volkomen schuldeloos, daar zij slechts hem kan hinderen, die zeer ligt ontvlamd wordt, en reeds zeer weinig onschuld meer bezit. Wij laten gaarne deze verontschuldiging gelden, doch prijzen zeer de gemaakte verandering; de Roman kan toch inderdaad nimmer te kiesch zijn, en het goede oogmerk stelt Schrijver of Schrijfster nooit buiten verantwoording voor den blos der onschuld. Wij vooronderstellen het overigens fraaije en goede van dit werkje bekend, en vereenigen ons hartelijk met des Vertalers wenschen, dat hetzelve dienen mag, ‘om de afgrijselijke gevolgen eener onwettige liefde, die onder het mom van vriendschap, vooral in gevoelige vrouwenharten, zoo ligtelijk insluipt, te stuiten, en dat gevaarvolle zedelijke overspel tegen te gaan, 't welk het physieke zoo dikwerf voorafgaat en veroorzaakt!’


{==137==} {>>pagina-aanduiding<<}

Boekbeschouwing.

Jezus van Nazareth. Wat moest Hij voor ons zijn volgens den Bijbel? en wat is Hij voor ons? Door J.L. Ewald. Uit het Hoogduitsch. Te Amsterdam, bij J. van der Hey. In gr. 8vo. 115 Bl. f 1-16-:

Dit klein geschrift is van eenen uitnemend godvruchtigen inhoud, en prijst zich, onzes inziens, roerend aan ieder Christelijk hart aan. Het heeft geheel het voorkomen van godsdienstige redevoeringen, tot eene Christelijke gemeente gesproken, die nu, een weinig veranderd, in den vorm van overdenkingen het licht zien. De eerste teekent het verlangen naar goddelijke redding, ten tijde van de godspraken van Jesaïas, ten tijde van de komst van Jezus op deze wereld, en ook nu, daar het Christendom nog niet alles, ja zelfs voor velen zoo weinig is. - Eene volgende beantwoordt de vraag, ‘wat er van den Messias verwacht werd.’ De belofte wordt nagegaan, en dan, of Jezus die vervuld heeft, of nog vervullen zal. Dit stemt tot dankbaarheid, vertrouwen en hoop. - De derde overdenking spoort na, waarom Jezus zich bij ons niet in zijne volle kracht vertoont. Het hapert aan geloof. - De vierde geeft aanwijzing, in hoe verre de mensch zichzelven al of niet het geloof verschaffen kan. Hier vinden wij vele regt Christelijke, verootmoedigende en aansporende wenken. - De vijfde bevat het onderzoek, waarom het geloof zoo veel waarde heeft in het oog van God; - terwijl de zesde en laatste het blijde uitzigt geeft, dat, hetgeen nog niet is, eens zal worden; zij is alzoo een woord tot allen, die op de beloften van Jezus hopen, en nog iets van Hem verwachten. Geheel het boekje ademt echt Christelijk gevoel en verstandige godsvrucht; alleen voor de zoodanigen, die, hoewel

{==138==} {>>pagina-aanduiding<<}
zij zich Christenen noemen, meenen, dat ons door God niets beloofd is, dat het dweeperij is, van Hem iets te willen afbidden, is het niet geschreven.
Wij willen, ten bewijze van het redelijke, eenvoudige, overtuigende, overnemen, hoe ewald het geloof beschrijft: ‘Geloof aan god - geloof aan christus - zaligmakend geloof, - zijn uitdrukkingen, die ieder in den mond heeft, die men in de kerken, in de ziekenkamers, aan de sterfbedden hoort, die ieder meent te verstaan, en die toch dikwijls niet verstaan, menigmaal slechts als klanken geuit worden. - Niet, dat zij zoo moeijelijk te verstaan zijn, en er kunstige verklaringen vereischt worden, om te weten, wat geloof zij. Ware dit zoo, hoe zou dan jezus zoo eenvoudig weg van de eenvoudigste lieden het geloof hebben kunnen eischen, en de Apostelen zoo plat weg (!) op het geloof zonder eenige verklaring aandringen, en er van spreken als van eene bekende zaak? Neen, men heeft maar al te veel bij de verklaring van dit geloof gekunsteld; maar al te veel datgene, wat de Bijbel gelooven noemt, onderscheiden van hetgeen in het gemeene leven gelooven heet. En toch moet geloof in de Heilige Schrift niets anders beteekenen, dan in de dagelijksche zamenleving. Wanneer jezus zegt: “wie aan mij gelooft, die heeft het eeuwige leven,” moet zulks hetzelfde beteekenen, als dat een vriend tegen zijnen vriend zegt: “vertrouw u mij toe, en uw leven is gered.” Beteekent het geheel iets anders, moet de eenvoudige Christen eerst vragen, wat men door dit geloof te verstaan hebbe, dan zijn jezus geboden geen voorschrift voor alle menschen; dan kon Hij aan ongeleerden, blinden, lammen en kranken niet vragen: “gelooft gij, dat gij zult geholpen worden?” - dan hangt de hoofdvoorwaarde der zaligheid van menschelijke verklaringen af, waarvan zij echter niet behoorde af te hangen. Wat het
beteekene, wanneer men zegt: ik geloof u, - begrijpt iedereen, namelijk: “ik houde voor waarheid hetgeen gij zegt, niet omdat ik het zelf

{==139==} {>>pagina-aanduiding<<}
gezien en ondervonden heb, maar omdat gij het zegt;” en juist dit, niets anders, is geloof in den Bijbel: “een vast staat maken op hetgeen men hoopt, en eene levendige voorstelling van hetgeen men niet ziet.” (Hebr. XI:1.) Men kan elke soort van geloof op aarde niet beter beschrijven, dan op deze wijze: Gij gelooft aan God, wanneer gij al wat God zegt voor waar houdt, omdat Hij het zeide; al wat Hij gebood voor goed houdt, omdat Hij het gebood; alles voor schadelijk houdt, wat Hij verbood, omdat Hij het verboden heeft, en u op zijne beloften zoo vast en zeker verlaat, alsof zij reeds vervuld waren, en gij derzelver waarheid reeds zelf ervaren hadt; wanneer gij het voor volstrekt onmogelijk houdt, dat God ooit iets beloven en niet ten volle nakomen zou. Laten dit volstrekt onbegrijpelijke, schijnbaar onmogelijke dingen zijn; gij moogt weinig kunnen doorzien, hoe zulks vervuld, hoe uw gebed verhoord zal worden; de vervulling moge ook zeer lang verwijlen, en zelfs hoe langer zoo onwaarschijnlijker, ja onmogelijker schijnen - gij vraagt dan slechts: heeft God het waarlijk gezegd? het wezenlijk beloofd? en laat in dit geval de vervulling over aan Hem, die alle dingen en gebeurtenissen in zijne hand heeft; terwijl gij steeds en in alle gevallen denkt: “God is geen mensch gelijk, die liegt, noch geen menschenkind, wien iets daarna berouwt. Zou Hij iets spreken en het niet nakomen, iets zeggen en het niet doen? Neen, Zijne woorden zijn waarachtig, en hetgeen Hij beloofd heeft, komt Hij gewisselijk na.” - Gij gelooft aan jezus christus, wanneer gij Hem volkomen erkent voor den genen, waarvoor Hij zich uitgeeft: wanneer gij al uw heil, uwe gansche zaligheid van Hem verwacht, en alles, wat daartoe u kan opvoeren; wanneer gij Hem niet
blootelijk houdt voor een goed, wijs, edel mensch, - een voorbeeld van deugd; maar voor het Hoofd der Menschheid, den grooten Zoon van God, zonder wien niemand tot den Vader komen kan; voor het licht, dat de geheele

{==140==} {>>pagina-aanduiding<<}
wereld verlichten, de levensbron, die alle leven instorten moet; wanneer gij Hem houdt voor den Middelaar tusschen God en menschen, voor het middelpunt, waarin die beide zich aanraken, voor den verordenden Regter en onbepaalden Heer der wereld; wanneer gij dit alles van Hem gelooft, omdat Hij het van zichzelven getuigt; alles van Hem verwacht, omdat Hij het beloofde, - hoe ver af en werkeloos en magteloos Hij u nu ook schijne, of inderdaad zijn moge. Dit, mijne Broeders! is het geloof, dat jezus van de zijnen vordert; dit is het geloof, hetwelk abraham aangerekend werd tot geregtigheid.’
Wij verheugen ons over den goeden aftrek, dien ieder werk van ewald tot nog toe onder ons had, en durven alzoo van dit geschrift overvloedige nuttigheid hopen.





Vijftal nagelatene Bedestonden, gehouden in den Franschen Oorlog in den Jare 1794, door J. van Loo, in leven Predikant te Ootmarsum. Ten vervolge der zes Bedestonden, gehouden in den Jare 1793, bij gelegenheid van den inval der Fransche legerbenden in ons Vaderland. Waarachter gevoegd is eene Leerrede over den waren aard des Vredes; door denzelfden Schrijver. Te Amsterdam, bij A.B. Saakes. 1814. In gr. 8vo. 108 Bl. f :-18-:

De Eerw. van loo was door zijne uitmuntende Leerredenen vooral met grooten roem bekend; zijne schriften vonden en vinden nog goeden aftrek; geen wonder dan, dat de uitgever, eigenaar geworden van 's mans nagelatene papieren, het een en ander van dezelve aan het Publiek aanbiedt. Het voorberigt spreekt van 's mans Dagboek, hetwelk wij meenen dat ook reeds het licht ziet, hoewel wij zeer twijfelen, of de

{==141==} {>>pagina-aanduiding<<}
Schrijver het wel bestemd had voor de drukpers. Deze Bedestonden werden voorafgezonden: het zijn eenvoudige, maar zeer goede opstellen, zeer geschikt tot het oogmerk, waartoe zij vervaardigd werden; en, die 's mans overige werken bezitten, zullen er dit stukje gaarne bijvoegen. De lezing dezer opstellen gaf ons vele herinneringen, en 's mans woorden vinden zeker nu wel meer algemeenen bijval, dan toen hij dezelve uitsprak: nu, na zoo veel ondervinding, voelen wij, welke wijze en ware woorden het waren: b.v. hetgeen van loo in 1794 zeide: ‘Wij worden gedreigd, van eenen vijand te worden verslonden, die list bij geweld, bedrog bij onderdrukking, gladde woorden bij scherpe dolken voegt, om zijne booze ontwerpen tegen ons en alle orde en wet uit te voeren. Wij hebben te strijden tegen eenen verbondenen hoop van eergierige misdadigers, die hunne heerschappij over alles, wat elken regtschapenen mensch dierbaar zijn moet, op de puinhoopen van eenen troon, op de gebeenten van duizend onschuldigen, op de lijken hunner medepligtigen nedergezet hebben, en nu met het bloed der onschuld en de tranen van weduwen en weezen opbouwen.’ - O, si fata Deum, si mens non laeva fuisset! - Wij kregen eene treurige les; en God geve, dat zij nimmer in Europa vergeten worde!
Eene onafgewerkte Leerrede over 1 Thess. V:15. begint met de woorden: ‘het is vrede!’ en schijnt door den waardigen man opgezet, om zijnen neêrgedrukten geest op te beuren, door zich te verplaatsen in de blijde toekomst, die hij echter niet beleven mogt; de opeenvolgende, gedurig al grootere rampen, hebben hem welligt de hoop, en daardoor den lust benomen, om dit opstel verder af te werken. Nu, intusschen, zien wij aanvankelijk 's mans hoop vervuld, en leven in de blijdste verwachting. Liefde en vergeving ademt geheel dit opstel; het zijn dan nu ook woorden juist voor onzen tijd, en in den edelen geest van onzen beminden Vorst en van ieder Christelijk hart.







{==142==} {>>pagina-aanduiding<<}

Leerrede, gehouden op den Dankdag voor den Vrede, 20 Julij 1814, door J. Clarisse, A.L.M.Th. et Ph. Dr., Th. et Herm. S. Prof.; thans Predikant te Rotterdam. Te Amsterdam, bij J. van der Hey. In gr. 8vo. 32 Bl. f :-8-:

Leerrede, Aanspraak, en Dankgebed, [ter straks vermelde gelegenheid.] Door E.M. Dorper, Predikant te Nederhorst (den Berg.) Te Amsterdam, bij J. van der Hey. In gr. 8vo. 51 Bl. f :-12-:

Zie hier nog eenige nalezing op den niet zeer ruimen oogst van Leerredenen, op den laatsten Dankdag uitgesproken; nalezing, voor de helft verschuldigd aan deze zelfde opmerking door den Hoogl. clarisse, die slechts van een enkel stuk nog wist.
Des mans Leerrede, over Jesaïas woorden: ‘de gansche aarde rust,’ benevens voorafspraak en voorgebed, door den druk gemeen gemaakt, heeft ons zeer wel behaagd. Er heerscht zeer vele warmte in alles. Het zijn bovendien gedachten en waarheden, welke nog al niet eenen ieder zullen voor den geest komen. Dikwijls trof ons het schoone, en niet minder dikwijls roerde ons het stichtelijke van welgepaste vermaning en waarschuwing. Opzettelijk voor de pers vervaardigd werd het een en ander niet; dit, dunkt ons, is in zoo verre ook zigtbaar, dat dan het geheel ligt eene eenigzins andere houding, meer den vorm van feestrede, en minder van eenvoudige preek, zou gehad hebben, hoe vele verheffing, hoe vele gedachten, aan den stillen en gewonen kanseltoon vreemd, ook in de bijzondere deelen mogen gevonden worden. - Dit zij genoeg, om het verdienstelijke stuk eenigzins te doen kennen, en uit het regte punt te beoordeelen. Wij grijpen de gelegenheid aan, om onze vreugde te betuigen, dat een

{==143==} {>>pagina-aanduiding<<}
man, zoo geleerd en schrander en beschaafd, en vol vurigen ijvers voor het goede, ten gevolge ook al der gezegende omwentelinge, aan zijnen eigen vroegeren werkkring en het Akademiewezen staat terug gegeven te worden.
De andere twee Leerredenen, over I Kon. VIII:56a en Galat. V:13b, benevens het uitvoerig Dankgebed, zijn mede wel en stichtelijk bewerkt. Waarom zij juist in het licht gegeven zijn, blijkt en uit de voorrede, en uit het stuk zelve, niet volkomen. Wij gelooven, dat er vele belangrijker stukken zijn achtergehouden. Met dat al misprijzen wij 's mans ijver niet, noch houden het voor onmogelijk, dat zijn werk ook onder een uitgebreider publiek, dan de eigen gemeente, veel nuts stichte. De behoeften zijn, in opzigte van het godsdienstig onderwijs, verschillend; en waar men, gelijk hier, in Leerredenen, waarheid en klaarheid, zuiverheid van stijl en taal zoo wel als gedachten, enz. enz. opmerkt, daar is derzelver uitgave genoeg verantwoord. Met lof, derhalve, van des Eerw. dorper's godsdienstigen en vaderlandschen, welmeenenden en gansch niet onverlichten ijver, kondigen wij deze zijne lettervrucht aan.




De Geschiedenissen van het Evangelie, die op de jaarlijksche Feesten der Hervormde Christenen behandeld worden. Tot bijzonder en huisselijk gebruik bearbeid, door G. Benthem Reddingius, Doctor der Godgeleerdheid, en Predikant te Assen. Te Groningen, bij W. Zuidema. In gr. 8vo. 253 Bl. f 1-16-:

Gelijk wij van 's mans werk over de Lijdensgeschiedenissen oordeelden, (*) zoo oordeelen wij ook over dit geschrijf. Wij hebben van deze zelfde hand Cate-
{==144==} {>>pagina-aanduiding<<}
chismusschetsen, de Lijdensgeschiedenis, en nu ook de Feeststoffen. Dus alle recurrerende stoffen. Nu nog maar een bundeltje Nieuwjaarspredikatiën, schetsen voor Biddagsleerredenen, Bedestonden casu quo, en dan zoo jaarlijks een boekdeeltje Keurstoffen, nu eens uit het Oude, dan eens uit het Nieuwe Verbond; dan kunnen jeugdige, en ook oudere Leeraren, iederen Zondag tweemalen, en ook op de Feestdagen, zonder veel moeite of inspanning, uit Doctor reddingius prediken! - Maar hoe kunnen wij ook zoo spreken! Deze stukken zijn immers tot bijzonder en huisselijk gebruik; dit staat duidelijk op den titel; en van dezen man kan men toch wel niet wachten, dat hij op de Christelijke blijde Feesten zóó gepredikt heeft of zal predikan, veel min dat hij dit anderen leeren wil. Wij zouden toch wel iet anders en meer feestelijks van hem willen hooren, als wij bij hem ter kerke gingen met de feestvierende menigte. Als men vier, vijf malen, op een en hetzelfde Feest, over de groote gebeurtenis prediken moet, behoort er zeker vrij wat toe, om dat feestelijke vol te houden; met dat al, als wij op het Feest ter kerke gaan, willen wij het Feest vieren, en wij verwachten, dat de Christenleeraar aan deze onze behoefte voldoet. Maar de Doctor verschoone ons, geheel deze bundel heeft zoo veel, dat het voorkomen heeft, alsof het schetsen van zijne Feestpreken zijn, en wel preken, zoo als wij ze dikwijls hoorden, en jaarlijks al weder hooren, dat wij onder het lezen, en zoo veel mogelijk, bij zoo bekende dingen, aandachtig lezen, het
nota bene op den titel waarlijk vergeten hadden. En als wij ons gevoelen moeten zeggen, wel nu, het zijn schetsen van Feestpreken, - neen, maar van preken op de Feestdagen, - waar men zich mede helpen kan; niets nieuws of bijzonders; evenwel niet zonder oordeel, en ontdaan van den noodeloozen omhaal en vertoon van geleerdheid, die men anders nog wel op de predikstoelen jaarlijks ziet. Wij wenschen den Lezer, bij het bijzonder en huisselijk gebruik, zijne stichting.





{==145==} {>>pagina-aanduiding<<}

Godsdienstige Overdenkingen voor alle Dagen des Jaars, door W.G. Reddingius, Predikant te Eppenhuizen. Iste Deel. Te Groningen, bij W. Zuidema. 1814. In gr. 8vo. 407 Bl. f 2-12-:

De titel geeft den aard dezes werks genoegzaam te kennen. Dat godsdienstige overdenkingen bijzonder nuttig zijn, iederen dag nuttig, en dat eene schriftelijke handleiding voor vele Christenen hiertoe noodig, althans tot meer vruchtbare overdenkingen bijzonder dienstig is, en dat, niettegenstaande anderen reeds vroeger en op verschillende wijze voor deze behoefte gezorgd hebben, evenwel deze arbeid van den Eerw. reddingius al mede de Christelijke kennis en Christelijke stichting bevorderen kan, - dit alles is volkomen waar, en wij voegen er bij, dat 's mans overdenkingen iets vooruit hebben, omdat zij kort zijn. Dit boekdeel bevat dezelve reeds alle voor de eerste zes maanden van het jaar; iedere heeft een schriftuurtekst aan het hoofd, die somtijds bij eene of meer volgende overdenkingen wordt herhaald. Bij de lezing stemden wij al mede toe, dat er voor eene genoegzame afwisseling gezorgd is; zoodat wij dit werk, als een nuttig en stichtelijk huisboek, gerustelijk durven aanprijzen.




De uitroeijing der Kinderziekte, door A. Schráge, Med. Doct. Te Amsterdam, bij Geysbeek en Comp. 1814. In gr. 8vo. VIII en 64 Bl. f :-11-:

Wanneer men thans van uitroeijing der kinderziekte hoort spreken, zal men aanstonds op de gezegende koepok - inenting denken. Het is ondertusschen niet hierover dat dit boekje handelt, maar over een ander middel, bestaande in de verdamping van zoutzuur in het

{==146==} {>>pagina-aanduiding<<}
ziekenvertrek. De Schrijver verzekert daarvan de beste uitwerkselen gezien te hebben; gaarne willen wij dit gelooven, te meer, daar de krachtdadige werking van deze dampen, in het vernietigen of althans te keer gaan van schadelijke uitwerkselen en smetstoffen, ook van elders genoegzaam bekend is. Den geleerden Schrijver kan dit niet onbekend zijn; hoewel men uit den toon, waarop zijn werkje gestemd is, zulks bijna zou moeten opmaken. Intusschen weten wij ook, dat het verzuurd zoutzuur sterker werkt; en het verwondert ons, dat de Dr. daarvan niet rept, en daarmede geene proeven heeft genomen.
De verklaring der werking van de zoutzure dampen op de smetstof der kinderziekte zal velen, met ons, nog zeer onbepaald en onbewezen voorkomen. De stelling, dat de pokstof een verzuurde etter is, behoeft nog nader bewijs, en wij wenschten des Schrijvers waarnemingen en proeven daaromtrent wel nader te leeren kennen, daar op die stelling schier zijne geheele redenering rust. Er laat zich ook nog al wat tegen zijne meening aanvoeren, dat door de pokstof de sappen verzuurd worden, en, dan verder voor verzuring ongeschikt zijnde, daardoor voor verdere aansteking bewaard blijven. De koepokstof zoude dan die verzuring, doch op eene zachtere wijze, te weeg brengen. Aan regtstreeksche bewijzen voor die stelling ontbreekt het geheel: want daartoe zoude men de sappen, voor en na het pokken, onderzocht moeten hebben. Het is daarenboven onwaarschijnlijk, dat zulk eene, door eene vreemde stof aangebragte, verzuring, bij de gedurige verandering en zuivering der sappen, stand zoude houden.
Wij zijn er ook verre van verwijderd, met den Schrijver, ter uitroeijing der kinderziekte, aan zijn middel boven de koepok - inenting den voorrang te geven. Deze laatste onttrekt de voorwerpen aan de besmetting, door dezelve er onvatbaar voor te maken; terwijl de eerste de verspreiding der stof alleen belemmert, zonder

{==147==} {>>pagina-aanduiding<<}
haar geheel te verhinderen, even min als men de besmetting der rotkoorts door die zelfde zure berookingen geheel kan wegnemen.
Het blijve intusschen den Geneesheeren aanbevolen, bij gelegenheid proeven met dit middel te doen; hoewel wij, voor ons, de Guytonsche berookingen zouden verkiezen. De Schrijver verdient dan ook onzen dank, dat hij de aandacht op dit eenvoudig middel vestigt; en het zal buitendien niemand verdrieten, dit kleine boekje te lezen, daar hetzelve menig blijk van de schranderheid en den waarnemenden geest des Doctors draagt; zoo als b.v. de wijze, waarop hij reeds in 1782 op het denk beeld gekomen is, de zoutzure lucht als tegengift der pokstof te gebruiken; zijne gedachten omtrent de besmetting der natuurlijke pokken door den mond, enz.
Hoewel stijl en taal niet van gemaaktheid zijn vrij te pleiten, dragen beide blijken van taalkennis; hetwelk bij de Geneeskundigen onzer dagen inderdaad eene zeldzaamheid is.

Over eenige gewigtige pligten jegens de Oogen; bewerkt door S.Th. Sömmering, en naar de vierde uitgave uit het Hoogduitsch vertaald. Te Dordrecht, bij A. Blussé en Zoon. 1814. In gr. 8vo. VIII en 44 Bl. f :-12-:

Dit boekje is, blijkens de voorrede, eene nieuwe bewerking van lichtenberg's Verhandeling, welke, 1791, in den Göttingschen Zak - almanak verscheen, en naderhand, herhaalde malen, door sömmering met noten werd uitgegeven. Het bevat, in een' zeer duidelijken stijl, eenige eenvoudige regelen omtrent het dagelijksch gebruik der oogen, voornamelijk bij aanvankelijke zwakheid van dezelve. De raad, hier gegeven, is ligt op te volgen, en vordert niets dan eenige oplettendheid, welke een zintuig, zoo

{==148==} {>>pagina-aanduiding<<}
rijk aan genoegen, zoo noodzakelijk tot een nuttig, vrij en onafhankelijk bestaan, ook buitendien waarlijk wel verdient. Velen zullen welligt hier en daar nadere ophelderingen verlangen; waartoe zij zich dan met vrucht kunnen bedienen van het werkje van adams over het Zien, of, nog beter, van dat van beer, volgens de tweede Hollandsche uitgave, hetwelk mede genoegzaam bekend is. Als eene praktische handleiding is echter dit werkje voldoende, en nog te meer aan te prijzen, omdat het geene eigenlijk geneeskundige voorschriften behelst, welke door de leeken meest altijd kwalijk verstaan en geheel verkeerd worden aangewend. Wij wenschen het dan in elks handen, vooral ook van dezulken, wien het gewigtig werk der opvoedinge is toebetrouwd.




Geschiedenis der Staats - omwenteling in Nederland, voorgevallen in het jaar 1813. Door Mr. Herman Bosscha, Hoogleeraar aan het Athenaeum Illustre, en Rector der Latijnsche Scholen te Amsterdam, enz. Iste Stuk. Te Amsterdam, bij P. den Hengst en Zoon en J. van der Hey. 1814. In gr. 8vo. XVI; 332 Bl. f 4-18-:

Zoo moeijelijk te allen tijde de taak des Geschiedschrijvers zij, om gebeurde zaken van voormalige eeuwen, volken of personen, waar en bondig ter neder te stellen, nog bezwaarlijker is deze arbeid omtrent personen en zaken, die onder het oog des Schrijvers leefden en gebeurden, en waarvan hij het berigt aan zijne tijdgenooten mededeelt. Hoe scherpziende ook, loopt hij altijd gevaar, om door ongenoegzame of wel verkeerde berigten, of zelfs, met de meeste getrouwheid, door eigen opvatting, misleid te worden. Al wîe derhalve in dit opzigt een volmaakt werk begeert, waartegen geene aanmerking geldt, vordert iets, dat bijkans buiten het bereik valt van 's menschen vermogen. Ook deze bedenking vordert de stelligste toepassing op het

{==149==} {>>pagina-aanduiding<<}
gewigtig boek, dat wij thans voor ons hebben, en naar welks uitgave de Natie in het algemeen reeds geruimen tijd verlangde. De Heer bosscha, die, volgens zijne gewone bescheidenheid, niet als Geschiedschrijver, in den verhevenen zin des woords, maar enkel als aanschouwer voortreedt, heeft zich aan deze belangrijke taak gewijd; en, hoe vele aanmerkingen omtrent dezelve ook zouden mogen gemaakt worden, geen onpartijdig beoordeelaar zal hem den lof betwisten, dat hij zulks in dier voege voleind heeft, dat hem de naam van Geschiedschrijver, in de edelste beteekenis, met volkomen regt toebehoort. Hij toch deelt de zaken geenszins mede bij form van kronijk, maar verdiept zich in het opsporen der oorzaken, in de naauwkeurige voorstelling der gebeurtenissen zelve, en doorgaans ook in derzelver gevolgen, met melding der voornaamste personen, die als aanleggers en uitvoerders voorkomen.
Dit Iste Stuk, door den Schrijver met zekeren verhaastenden weêrzin uitgegeven, ten einde aan de hooggespannene nieuwsgierigheid te voldoen, gaat tot de overkomst van Nederlands Souvereinen Vorst op Hollandschen bodem. In eene uitvoerige en fiksch gestelde Inleiding doorloopt de Schrijver de voorname gebeurtenissen, welke aanleiding gaven tot het hoofdonderwerp zijner geschiedenis, als daar zijn de vrijmaking der Amerikanen, de staatkundige verdeeldheden der jaren 1784 tot 1795, de vorming van het Gemeenebest in dat zelfde jaar, de onderscheidene Constitutiën van 1796 en 1798, het Intermediair Bestuur des laatstgenoemden jaars, de landing der Engelschen in 1799, de nieuwe ordening van 1801, de Engelsche Oorlog van 1803, het Raadpensionarisschap van 1805, het Koningschap van 1806, de inlijving in het Fransche Keizerrijk van 1810, en de nadeelige gevolgen, welken dezelve voor dit land heeft veroorzaakt, tot op den overmoed, waarmede der Franschen Keizer in Rusland binnenrukte, en die den grond gelegd heeft tot zijne volkomene vernedering.
Het Iste Hoofddeel, dat dit Iste Stuk uitmaakt, be-
{==150==} {>>pagina-aanduiding<<}
helst het begin der Omwentelinge, tot op de komst van Zijne Koninklijke Hoogheid, den Prins van Oranje-Nassau. Alhier vermeldt de Schrijver, in naauwkeurige orde, den terugtogt der Fransche legers, in zamenstemming met de geringe zorgen, door het Fransche Bestuur voor de beveiliging der Hollandsche Departementen gedragen, de inrukking der Geallieerden in Groningen, Vriesland, Gelderland en Overijssel, de eerste beginselen van den Volksopstand in Holland, de bewegingen te Amsterdam met de vorming van een tusschen - bestuur, de oprigting van een algemeen Bestuur in 's Gravenhage, de vestiging eener stedelijke Regering te Leiden, de werkzaamheden der Kommissarissen van het algemeene Bestuur, bijzonderlijk in de verdediging van Amsterdam, de zending van manschap naar Dordrecht en Woerden, met de mislukkingen en gewelddadigheden, welke om en in laatstgemelde stad hebben plaats gehad, de voorzorgen, omtrent Zuidholland genomen, de bezetting van de Maas en de Merwe door Hollandsche burgers, het openlijk verbreken van alle betrekking met den Franschen Keizer, den gevaarlijken toestand der stad Utrecht, de aankomst der Engelsche vloot op de Hollandsche kust, de inrukking der Russische troepen in vele plaatsen, het gedrag van vele Geldersche steden, bijzonderlijk van Arnhem, en eindelijk het trekken van den Pruissischen Generaal bulow over den IJssel.
Deze rijke inhoud van zoo vele en onderscheidene gebeurtenissen gaat verzeld met Aanteekeningen en Bijlagen, welke ter bevestiging der berigten dienen, als: enkele Artikelen uit het Traktaat van 1795 tusschen Frankrijk en Holland, en uit het Vredesverdrag van Amiëns van 1802; de Instructie voor de Afgevaardigden naar Parijs in 1806, en het Traktaat, aldaar gesloten; ontslag van den Raadpensionaris; overeenkomst met der Franschen Keizer omtrent den handel; besluiten omtrent de Conscriptie, en politieke herkenningen der voornaamste Hollandsche personen en familiën; verklaring van den Keizer van Rusland van 1813; Proclamatie van den

{==151==} {>>pagina-aanduiding<<}
Russischen Generaal in Groningen van 1813, en verder eenige afkondigingen te Amsterdam, in den Haag en te Rotterdam, zoo van het algemeen Bestuur en deszelfs Kommissarissen, als van de stedelijke Regeringen.
De zaken, alhier geboekt, zijn algemeen bekend, en het kan dus hier ter plaatse nimmer in bedenking komen, om in onze opgave uitvoeriger te zijn, of eenig gedeelte daarvan over te nemen. Bij de beoordeeling dezes werks komt alleenlijk de erkentenis in aanmerking, dat de Schrijver de gebeurtenissen in behoorlijke orde en verband en allezins naar waarheid hebbe voorgedragen; en in het algemeen moeten wij, als onpartijdige beoordeelaars, het stellige en goedkeurende getuigenis geven, dat deze Geschiedenis, zoo rijk in onderscheidene oogpunten, met alle naauwkeurigheid en getrouwheid is behandeld. Alleenlijk kan het den Schrijver geenszins ten kwade geduid worden, dat hij enkele bijzonderheden heeft overgeslagen, welke hem, gelijk hij zelf in het voorberigt zich beklaagt, niet naar behooren zijn medegedeeld. Van dien aard zijn de berigten omtrent den overgang van de Staatsregering tot het Koningschap, waarin gewigtige duisterheden en twijfelingen overblijven, welke alhier geenszins worden opgelost. Ook de vorming van het provisioneel Gouvernement in 's Gravenhage is onvolledig. Dezelfde duisterheid heerscht omtrent het gedrag der provisionele Regering te Amsterdam, in de betrekking, waarin deze stad nog stond tot den Generaal molitor te Utrecht. Eindelijk was ook van de steden Zwol en Deventer welligt meer te berigten, dan alhier voorkomt. Dan, wij herhalen onze vorige aanmerking, en wijten dit gemis geenszins aan den Schrijver zelf, maar voornamelijk aan het gebrek van mededeeling, dat welligt door den tijd eerst zal kunnen aangevuld worden. Eene enkele keer missen wij die volkomene onpartijdigheid, welke anderzins den Schrijver kenmerkt, en wel daar, waar hij van het zoogenoemde revolutionair Bestuur in 1798 spreekt; daar het aan ieder, die den loop der

{==152==} {>>pagina-aanduiding<<}
zaken van dien tijd van nabij heeft gadegeslagen, bekend is, dat ook toen mannen van de beproefdste trouw, zelfs met opoffering van eigen personen, der Franschen staatkundige dwingelandij wederstreefden, zonder dat zij gerekend kunnen worden de onzinnigheden van den dag te hebben goedgekeurd.
Dit werk is voorzien met een viertal afbeeldselen, als van onzen souvereinen vorst, en de Heeren van hogendorp, van limburg-stirum, en van der duyn van maasdam; waaromtrent de Graveernaald inderdaad geenszins dien lof verdient, die der Hollandsche Kunst en aan het hooge karakter der Personen zelven toebehoort: immers de gravure is uiterst grof en slordig bewerkt.




De Regeringsvorm der Vereenigde Nederlanden, na de verheffing van Prins Willem Frederik van Oranje-Nassau tot Souvereinen Vorst. Door Mr. R. Metelerkamp. Iste Deel. Met Platen, enz. In 's Gravenhage, bij J. Allart. 1814. In gr. 8vo. VIII, 234 Bl. f 3-18-:

‘Ik heb getracht in dit deel, na eene korte beschouwing van de verschillende staatkundige inrigtingen, welke in een tijdvak van niet meer dan negentien jaren elkanderen zijn opgevolgd, alles wat tot het ontwerpen, de goedkeuring en het aannemen der Grondwet voor de Vereenigde Nederlanden betrekking heeft, met bijvoeging der oorspronkelijke stukken, bijeen te brengen. Bij het vervolg van dit werk, is mijn oogmerk de invoering dier Grondwet, de vestiging van het algemeen bestuur, en de regeling der onderscheidene bestanddeelen van hetzelve meer opzettelijk na te gaan.’ Op deze wijze is het, dat de Heer metelerkamp zelf ons met zijn werk en verder voornemen eenigzins bekend maakt. Wij voe-
{==153==} {>>pagina-aanduiding<<}
gen er bij, dat, voor zoo ver dit eerste deel betreft, de uitvoering aan het belang, en, als wij ons zoo mogen uitdrukken, aan den luister der zake beantwoordt; niet zoo zeer door zwier en buitengewone fraaiheid van stijl, door levendige schildering van het onvergetelijk huldigingsfeest, als wel door uitvoerige naauwkeurigheid in het vermelden van het boven aangewezene, kostbare versiering met alles, wat graveer- en drukkunst ter verdere opheldering vermogen, en bondige asschetsing van hetgeen of de algemeene geschiedenis en ondervinding, of ons eigen wedervaren, ter inleiding en beredenering van het geheel aan de hand geven. Wij vinden hier, namelijk, een kort overzigt der revolutie van 1795, en ontleding der Constitutiën, van toen af tot de gezegende tegen-omwenteling elkander hebbende opgevolgd; maar inzonderheid eene veel breedere historie der tegenwoordige Grondwet, haar ontstaan uit eene schets, door den Heer g.k. van hogendorp aangeboden, hare nadere beproeving, wijziging, vorming door eene daartoe benoemde Commissie, hare goedkeuring eindelijk door de Vergadering der Aanzienlijken. Tot deze volledige historie behooren natuurlijk al de proclamatiën, aanspraken,
enz. enz., bij genoemde gelegenheid uitgevaardigd of gedaan. Daartoe zijn wijders betrokken de lijsten der benoemden, zoo wel tot eene of andere Commissie enz., als inzonderheid ook tot Notabelen uit de onderscheidene Departementen. Waarbij eindelijk nog te denken is aan zekere ophelderende aanmerkingen (door ons in een enkel dagblad voorheen gelezen) op de Grondwet, die zelve ook in haar geheel hier wordt herhaald. Voorts vindt men hier de kunstig nagedrukte handteekeningen van al de personen, in dit groote werk betrokken, voor zoo veel aangaat den Souverein, den Algemeenen Secretaris van Staat, de ontwerpers en onderteekenaars der Constitutie, enz. enz. ter plaatse waar zij behooren, en al de overigen van de Aanzienlijken, in achteraangevoegde uitslaande platen, welke mede afzonderlijk te bekomen

{==154==} {>>pagina-aanduiding<<}
zijn. Ook worden een paar fraaije afbeeldingen, van 's Vorsten statelijken optogt naar de plaatse der vergadering, naderhand der huldiging, en van deze huldiging zelve, in het werk aangetrobetreffenden.
Men ziet hier dan een zeer volledig en fraai gedenkstuk van eene gebeurtenis, voor altijd hoogst merkwaardig in onze Jaarboeken; een gedenkstuk, dat tevens een belangrijk overzigt van den aard, de waardij, en wettige, zoo wel als voorzigtige, vestiging der Grondwet aan de hand geeft, en waaromtrent, ten aanzien van juistheid en naauwkeurigheid, te minder twijfel kan vallen, daar de vervaardiger zelf Secretaris der Commissie tot het ontwerpen der Constitutie was. Met verlangen zien wij dan ook het tweede deel te gemoet; als zullende, zoo wij meenen, nog ruim zoo veel bevatten, wat niet algemeen en naauwkeurig bekend is. Den bekwamen Schrijver zij onze dank en hartelijke aanmoediging!




Staat der Nederlandsche Oostindische Bezittingen, onder het bestuur van den Gouverneur Generaal Herman Willem Daendels, Ridder, Lieutenant Generaal &c. in de jaren 1808-1811. In 's Gravenhage. 1814. Folio; bedragende, behalve het korte Voorberigt, 125 bladzijden; en vergezeld met Drie Deelen Bijlagen, houdende, met een Algemeen Register, behalve de uitslaande Tabellen, te zamen 375 volle bladen druks. f 21-:-:

De Heer Mr. h.w. daendels, bij Besluit des gewezen' Konings lodewijk van Holland, op den 28 Januarij 1807, tot Gouverneur Generaal onzer Oostindische Bezittingen benoemd zijnde, verliet het Vaderland op den 18 Februarij daar aan volgende, en landde op den 1 Januarij des volgenden jaars aan den zetel van het hem opgedragen bewind, het Eiland Java. Hij heeft dit bewind tot den 16 Mei 1811 gevoerd; en deze belangrijke Memorie houdt een uitvoerig verslag van hetgeen hij in den jammerlijken toestand dezer zoo gewigtige en zoo diep vervallen Kolonie, bij de allerneteligste omstandigheden,

{==155==} {>>pagina-aanduiding<<}
tot hare instandhouding, opbeuring, en herstel, zonder eenige hulpmiddelen van buiten, en alleenlijk door moed, ijver, cordaatheid, en waren genie, die zich door geene zwarigheden laat afschrikken, maar het redmiddel in de kwaal-zelve ontdekt en zijne ressources in zich vindt, heeft uitgewerkt. Onafhankelijk, derhalve, van het gewigt des onderwerps, en van de deelneming, die het elken Nederlander, als zoodanig, moet inboezemen; onafhankelijk van den naauwen band, en van den onschatbaren invloed op bloei en welvaart, die de Oostersche landen met ons Vaderland vereenzelvigt, en hun lot aan den Nederlandschen Staat op het innigst verbindt; onafhankelijk zelfs van het historisch, wetenschappelijk, en kommercieel belang van dit Geschrift, om de kennis en inlichtingen, die het over de voorwerpen van zijn' inhoud verspreidt, levert het een weluitgevoerd tafereel, of veeleer eenen helderen spiegel op, waarin men, niet zonder eene aandoening van zelfverheffing en welgevallen, aanschouwen kan:

Quid virtus et quid sapientia possit. 

Wij gelooven dit te kunnen zeggen, zonder ons daarmede te buiten te gaan, door een onvoegzaam vooruitloopen op het oordeel over de innige of betrekkelijke nuttigheid van elk der genomen maatregelen-zelven, of hunne overeenstemming met de inzigten en oogmerken van het geëerbiedigde Staatsbestuur, aan hetwelk het alleen toekomt, over het verrigtte des Generaals, als uitvoerder van een' gewigtigen Staatslast, te beslissen. Voor ons is de Memorie een wetenschappelijk voorstel, houdende de oplossing van een allermoeijelijkst zoo wel als allergewigtigst Problema in de hoogstzaamgestelde vereeniging van alle de vakken, welke in eene hervorming, als waarmede de Schrijver belast was, ineensmelten. Het is als zoodanig, dat wij er vrijmoedig en onpartijdig ons gevoelen over uitbrengen. Als zoodanig zal ieder met ons (des vertrouwen wij) dit Stuk en zijne Bijlagen niet anders dan met een uiterst genoegen en deelneming kunnen lezen, en de uitmuntende bekwaamheden des Generaals, en zijn alles omvattend inzigt zoo wel als zijne onafmatbare werkzaamheid, erkennen en huldigen. En als zoodanig verdient het ook, door een eenigermate uitvoerig berigt van zijn' inhoud, algemeen bij onzen Landaard bekend te worden gemaakt; waartoe wij

{==156==} {>>pagina-aanduiding<<}
dan ook alhier over zullen gaan, alhoewel met die kortheid, welke zoo de aard van ons Tijdschrift, als die eener Recensie, welke toch geene volkomen zamentrekking van een zoodanig Geschrift zijn kan, noodzakelijk maakt.
De Memorie is in drie Afdeelingen onderscheiden. De Eerste bevat den staat der zaken in de Kolonie, bij de aankomst van den Heer daendels als Gouverneur Generaal; de Tweede, de veranderingen, welke door hem gemaakt en in werking gesteld zijn; de Derde toont, in een beknopt doch genoegzaam ontwikkeld overzigt, de voordeelen, die daaruit werkelijk zijn voortgevloeid.
Het Eerste Deel stelt de Bezittingen voor, de inrigting des bewinds, der Justitie, der Politie, en der Administratie, waaruit een geleidelijk denkbeeld van den zamenhang der Indische huishouding ontspruit; en uit hetwelk gereedelijk afgeleid wordt: dat ‘in de verdeeling van het grondgebied en de distributie van het gezag de onmogelijkheid eener goede administratie (als) opgesloten lag, ook dan, al waren de attributen en verpligtingen van alle hooge ambtenaren bij voldoende instructien en reglementen bepaald geweest;’ hetgeen in 't geheel het geval niet was. En welke onmogelijkheid als ten top werd gevoerd door de vereeniging van vele bijkomstige omstandigheden en inrigtingen, die dit organiek gebrek aan bijzondere belangen, ten verderve van de eer en het belang des Staats, dienstbaar maakten; ofschoon ook de personele karakters en moraliteit der beambten, en zelfs hun beste wil, gevoegd bij het meeste doorzigt, het verderf trachteden tegen te gaan en te weren. Invoege, dat, zonder eene geheele herschepping van inrigtingen, aan geen herstel te denken was.
Stout inderdaad zou deze stelling den genen toeschijnen, die niet bedacht, dat het bestuur der Oostindische Kolonie even stukswijze en bij gedeelten is opgekomen als de aanwinst der landen of nederzettingen, waaruit zij is zamengesteld, en dat de algemeene vereeniging dier gedeelten nooit in den geest van 't waarachtig beginsel van Eenheid geschied is of heeft kunnen geschieden, die de kracht en het eigenaardig wezen van elk bestuur uit moet maken. Het kon ook bij eene Maatschappij van Koophandel niet anders zijn, of een tegenwoordig voordeel der deelen moest de bestendige kracht van het geheel overwegen, en ware Staatkunde voor Handel-
{==157==} {>>pagina-aanduiding<<}
geest achterstaan; en het was de ondervinding alleen, welke in de laatste tijden dit grondgebrek overtuigend genoeg ontdekken kon, om het niet langer te mogen miskennen.
Gelukkig was de Heer daendels met eene zoo ruime en alles omvattende magt toegerust, dat hij het kwaad in zijn' wortel aantasten, en de eerste bron des verderfs door eene daad van het oppermagtigst gezag dempen kon. Dit-alleen kon hem in staat stellen, om de eindelooze misleidingen, zwarigheden, en wederstrevingen, welke eene eeuwen lang aan den gang geweest zijnde Staatsmachine (zonder eene volkomene ontbinding en uiteenneming) aan de verbeterende hand, die haar aangrijpt, in den weg stelt, en waardoor deze zelfs geheel of ten grooten deele ontwricht wordt, voor te komen, en een' geheel nieuwen loop aan de zaken te geven, welke niet alleen op 't inwendige Staats-, Krijgs- en Finantiewezen, maar inzonderheid mede op de Javaansche Vorsten, en het ontzag, waarin deze te houden zijn, de weldadigste werking had.
Doch het gebruikmaken-zelve van zoodanig eene magt onderstelde en vereischte vooraf het verkrijgen der grondigste en volledigste kennis van zaken, hetgeen tijdsverloop vorderde; en het was niettemin noodig, van stonden aan een herstel aan te vangen, dat in vele opzigten geen uitstel gedoogde.
‘Ik had (zegt de Generaal) slechts ééne partij te kiezen, en dit heb ik gedaan: om, namelijk, vaste beginse len aan te nemen, en dezelve naar gelang der voorkomen de zaken toe te passen; vooral ook, om, van het eerste oogenblik aan, alle voorkomende misbruiken dadelijk tegen te gaan en te verbeteren, zonder echter de zaken te vroeg uit haar geheel te brengen.’ En deze voorloopige aanmerking verspreidt een licht over het Tweede Deel der Memorie, het grootste en uitvoerigste.
Instructien voor ieder ambtenaar waren het eerste, waarin hij achtte te moeten voorzien. En hierin was eene oordeelkundige afscheiding der deelen van het gezag en de betrekkingen der ambtenaren, in bestuur, directie, en contrôle, ‘welke steeds vermengd waren geweest,’ het rigtsnoer ‘om eene administratie te vestigen, welke op den duur het herleven van vorige misbruiken onmogelijk maken, en door

{==158==} {>>pagina-aanduiding<<}
duidelijkheid en eenvoudigheid allen nutteloozen omslag kon afsnijden.’
Gestrenge wegneming van alle onwettige inkomsten, alle aannemen of geven van geschenken, maar gepaard gaande met het vaststellen, daartegen, van toereikende traktementen, en een onpartijdig verkiezen en plaatsen van ambtenaren naar vereisch van het algemeen belang, moest deze eerste en hoofdvoorziening onderstennen en kracht geven.
Eigen werkzaamheid, en het zelfbezoeken van Javaas Noordoostkust, verschafte den Generaal inzigten, welke men te Batavia niet bezat, noch door de aldaar te verkrijgen en op vele wijze verminkte en verduisterde berigten inwinnen kon.
Alvorens deze reize te ondernemen, moesten er voorloopige maatregelen genomen worden. De Hooge Regering werd wel dadelijk (volgens de hem gegeven magt of last) ontbonden, doch bij voorraad door eene oogenblikkelijke aanstelling op nieuw in haren stand gehouden. Eene schandelijke kapitulatie, kort te voren in den Oosthoek met de Engelschen aangegaan, vorderde dadelijke beschikking, tot voorkoming van dergelijke wangedragingen voor het vervolg. Ook werden de ontstane onlusten op Cheribon, door het verheffen van een' derden Sultan en het weren van misbruiken, gestuit. De Landmagt werd georganiseerd, en er werden voorloopige middelen van defensie ter hand genomen. Enz. enz. De inkomsten van den Gouverneur Generaal werden op eene nieuwe en in vele opzigten nuttiger wijze geregeld: de koers van het papierengeld verbeterd: aan de Justitie en Politie in de Ommelanden, door rooverijen en moorden onveilig, een andere loop en krachtdadiger werking gegeven; op de inkoopingen en aanbestedingen, op het tegengaan der smokkelarijen, en op de Koffijteelt, nieuwe orde gesteld; en een aantal bezuinigingen werden ingevoerd.
Reeds op den 30 Maart, echter, werd eene nieuwe Regering naar des Generaals ontwerp ingerigt en gevestigd, en den 29 April had, na het aanstellen van een Lieutenant Gouverneur Generaal, de beraamde afreize naar Javaas Oostkust plaats. In Samarang vond hij ontoegankelijke en onbruikbare wegen, eene bijna onafhankelijke gezagvoering, en een uitgestrekt gebied, waaruit geene inkomsten in de kasse van het Gouvernement werden overgebragt. De door hem gemaakte veranderingen zijn hier als elders met den zelfden

{==159==} {>>pagina-aanduiding<<}
stempel gemerkt, en worden in eene uitvoerigheid voorgedragen, die over het huishoudelijk bestaan der Javanen een bijzonder en geheel nieuw licht verspreidt; en waarbij het behoud der Javaansche gewoonten, wetten, en regtspleging, met zoodanige vormen en bepalingen omsloten werd, als zoo wel het finantieel belang, als de hoogheid, het aanzien, en de oppermagt der Kolonie tegen alle indragten veilig stelde. Drukkende bezwaren, zoo van ongeregelde opbrengsten als persoonlijke diensten, voor de Javanen verderfelijk, en wier eenig voordeel in persoonlijk misbruik bestond, werden opgeheven en afgeschaft, of gematigd; en, in plaatse daarvan, eene jaarlijksche schatting, met hunne toestemming, aan hen opgelegd.
Te gelijk werd aan het bestuur van 's Lands Domeinen eene nieuwe inrigting gegeven. De monopolie van den Amfioen, welke, in weêrwil van het belang, dat daar altijd in gesteld was, sinds zoo vele jaren op Javaas Noord-oostkust geene voordeelen aan de kas van het Gouvernement had opgeleverd, werd op een' vruchtbaren voet gebragt. De Duitenmunt, voor den Oostindischen handel van het grootste belang, doch welke, bij het groot gebrek aan kontanten, bijzondere moeijelijkheid vond in dat van benoodigde werklieden, werktuigen, en materialen, en dusverre slechts eene particuliere onderneming geweest was, werd echter ten grooten profijte der Kolonie werkzaam gemaakt. De Koffijteelt werd op eene wonderbaarlijke wijze aangemoedigd en verbeterd, in aanplantingen, die het uitzigt op een meer dan verdubbeld produkt geven. De Houtbosschen werden onder voegelijk opperzigt en reglementen gebragt. Wegen en posterijen desgelijks, waardoor de verstandhouding en gemeenschap over het Eiland aanmerkelijk versneld en verligt is. - Wij zijn verpligt hier een aantal allergewigtigste voorwerpen, waarin tevens voorzien werd, geheel onaangeroerd te laten. - Alles was voor Oogstmaand 1809 in volkomen werking en geregelden loop.
Intusschen kwam de sinds lang vijandelijke gezindheid van den Koning van Bantam in een' verraderlijken moord uit te barsten, die onder het oog van den Sultan, en bij een afscheidsgehoor, aan den Hollandschen Kommandeur du puy, den Lieutenant röhl, en vier Soldaten, gepleegd werd, op het punt-zelve van het sluiten eenes reeds geregelden Vre-
{==160==} {>>pagina-aanduiding<<}
des, over en weder aangenomen, en waarin de wederzijdsche belangen gelijkelijk geëerbiedigd waren. De Heer daendels oordeelde, dat eene zoodanige aanranding van de eer en veiligheid van het Hollandsch Gouvernement met des te meer nadruk en spoed gewroken moest worden, naar mate de achting en magt van hetzelve meer gezonken was. Binnen drie dagen vertoonde hij zich, aan het hoofd van duizend man voetvolks en eenige stukken geschut, voor de vesting des Sultans, die door eene talrijke artillerij en drieduizend man verdedigd werd, nam dezelve, verzekerde zich van den persoon des Sultans, en eindigde den korten en krachtdadigen krijgstogt met de verbanning des Sultans naar Amboïna, de doodstraf des Rijksbestuurders, en de volkomene inlijving van het Bantamsche Rijk in het Hollandsche Gouvernement; hetgeen ook de intrekking meêbragt der Provintien, die dat Rijk in 1752, op het Eiland Sumatra, door de toenmalige Oostindische Compagnie, als Leengoederen toegestaan waren: terwijl de Kroonprins tot Koning van een gedeelte aangesteld werd, doch op eene bepaalde Instructie, en onder de bevelen van eenen Prefekt of Landdrost.
De gevolgen, die dit had, vereischten echter, bij 's Konings jongheid en verleidbaren aard, op nieuw sterker maatregelen. Den jongen Koning werden in Mei 1809 twee Voogden toegevoegd; en, daar dit voor de rust en veiligheid nog geene genoegzame uitwerking had, werd het hem toegestane Rijk verdeeld, en een derde daarvan aan het bestuur van een' anderen Sultan toevertrouwd.
Het Rijk van Cheribon vorderde mede eene bijzondere oplettendheid. Het werd op den 27 Februarij 1809 in twee Landdrostschappen gedeeld, waarvan het eene door de drie Sultans met het gezag van Regenten, en onder verband van eene jaarlijksche recognitie in rijst en kontanten, geregeerd wordt; het andere in den vorm van andere Regentschappen gebragt is, met uitsluiting van een gedeelte, geschikt om aan den Sultan van de Mataram voor andere bij verdrag bepaalde Landen te worden afgestaan.
In de Bataviaansche, voorheen Jakatrasche en Cheribonsche Preanger Regentschappen, als onder het oog des Gouvernements gelegen, was de Koffij- en Rijstteelt in goeden stand. Maar het was voor den Heer daendels voorbehouden, de landen, tot geen dezer betelingen geschikt, voor het Gou-
{==161==} {>>pagina-aanduiding<<}
vernement nuttig te maken. Hij slaagde hierin door het invoeren van Tabak-, Cadjang- en andere plantingen, door nieuwe en gepaste maatregelen mogelijk gemaakt en aangemoedigd.
Van de nieuwe territoriale indeelingen en organisatien maken wij hier even weinig gewag, als van de schikkingen tot herstel der veiligheid in sommige streken, en de weldadige bevordering der vervallen of verwaarloosde cultuur, door welke in Jazinga meer dan vierduizend huisgezinnen, die te voren een zwervend leven leidden, tot den Landbouw en eene gezeten en geregelde leefwijze teruggebragt zijn.
De stad Batavia vorderde het herstel eener krachtdadige Politie, en eene verbetering van de jaarlijks zoo vele slagtoffers afweidende ongezondheid der lucht. Het eerste was uitvoerbaarder in de hand van een' man, met het gezag van den Heer daendels bekleed, dan het laatste. Doch ook dit was het voorwerp zijner ernstigste zorgen. Een wel doordacht en wel doorgezet plan van werking, het herstel der waterleidingen, het schoonhouden der straten, het bezorgen van een' vrijen luchtstroom, door eenige gebouwen af te breken, de bureau's en inkwartieringen te verleggen, de be graafplaatsen te verwijderen, de hospitalen te verbeteren, moerassen, poelen, en kolken te dempen, bragten, mer verschillende politieschikkingen vereenigd, al spoedig zoo veel te weeg, dat de sterfte in de gasthuizen aldaar niet grooter dan in Europa was, en de stad in uitgestrektheid, geregelden aanleg, en aangenaamheid gewonnen heeft; terwijl tevens de stedelijke inkomsten vermeerderd zijn, en de algemeene geest ten voordeele der nieuwe inrigtingen voorgelicht en gewonnen werd door het invoeren van eene Koloniale Courant, die de plaats van het Javaasch Vendu-blad verving.
Wij zwijgen van de schikkingen tot bescherming en ondersteuning der Godsdienstige Genootschappen zonder onderscheid; van die voor behoeftigen, voor weezen en weduwen. Wij zullen ons ook niet inlaten in de organisering der Justitiele zaken, en de veranderingen, die den Generaal daarbij noodig schenen. Ook de organisatie der buitenkantoren, en de nieuw ingevoerde algemeene directie, administratie, en comptabiliteit, zoo wel als die der Finantien, (waaronder de oprigting eener algemeene rekenkamer en de organisatie eener nieuwe contrôle de hoogste opmerking verdienen) zijn

{==162==} {>>pagina-aanduiding<<}
voor geene korte zamentrekking vatbaar, maar moeten in het Stuk-zelf gelezen worden.
Ondanks de allerongunstigste omstandigheden, zijn ook gebouwen en werken van nuttigheid en noodzakelijkheid aangelegd en gesticht, waartoe zelfs in gewone tijden niet ligt zou zijn overgegaan.
Wat de Militaire magt betreft. Na het verlies der Moluksche Eilanden, is de Armee gebragt op drie Bataljons Artillerij van een ongelijk getal Compagnien, aan ieder van welke eene Compagnie rijdende Artillerij verbonden werd; vier Regimenten Infanterij van linie van drie Bataljons; één Regiment Jagers van twee Bataljons; drie Garnizoens Regimenten; één Regiment Kavallerij van vijf Esquadrons; te zamen uitmakende zeventienduizend, zevenhonderd en vieren-zeventig man. Waarbij nog twee Indische Korpsen, het een van veertienhonderd en vijftig, het ander van elfhonderd man, gevoegd moeten worden, op de Europesche wijze ingerigt, en in Infanterij, rijdende Artillerij, Kavallerij, en Jagers verdeeld, welke ter beschikking van het Gouvernement staan. De kleeding en uitrusting der Armee is geheel op Java geschied, zonder dat daartoe goederen uit Europa benoodigd waren. De geweren zijn vervaardigd in eene Fabrijk, die in den zomer van 1808 te Sourabaja werd opgerigt, en waarin, bij den aanvang van 1811, ruim twaalfhonderd man werkten. De Salpetermakerij, voorheen door den Heer van hogendorp aangelegd, was geheel vervallen, doch werd door het Gouvernement gekocht en op den besten voet hersteld. Drie Kruidmagazijnen zijn er aangebouwd; eene Kogelgieterij, die van weinig beteekenis was, uitgebreid en van de noodige gebouwen voorzien, zoo dat er bomben, granaten, en aanbeelden tot 800 pond zwaarte gegoten zijn. Kazernen, Garnizoens-rijstmagazijnen, exercitieplaats, hospitalen, zijn naar vereisch aangelegd en gebouwd, of vergroot: en bepaalde instructien en reglementen, comptabiliteit, administratie, en directie ten aanzien van alle objecten, zijn ingevoerd op eene wijze, die aan de misbruiken geen' voet overlaat.
De middelen van verdediging onderstellen uit den aard der zake, om wel begrepen te worden, eene plaatselijke kennis van den grond, en de betrekkelijke ligging en gesteltenis; en

{==163==} {>>pagina-aanduiding<<}
het zou te verre uitloopen, ons daarin te geven. Zij zijn zeer aanmerkelijk en doelmatig.
Wij noemen hier alleen een veld-retranchement met zeven volkomen redouten en eenige halve redouten, van bedekten weg en grachten voorzien; het fort Lodewijk; de versterkte Hoofden, waardoor de rivier van Sourabaja verdiept is, en die zich tot verre in zee strekken, en meteen (naar de uitdrukking van den Generaal jansen, daendels opvolger onder napoleon) eene weldaad voor den Bataviaanschen koophandel zijn; en de haven der Marakbaai in de straat Sunda, door de vereeniging van twee eilanden, en van een derzelven met de kust door middel van steendammen, gevormd.
Tot het oprigten eener Navale defensie ontbraken de middelen. Behalve in eene flotille van vijf-en-veertig kruispraauwen, bereids op den 8 Februarij georganiseerd, heeft zij alleen kunnen bestaan in het bouwen van ettelijke kanonneerbooten (die ook ter verdediging van de reede van Batavia zeer veel hebben toegebragt,) en een aantal van veertig corra corraa's (of halve galeijen) van honderd en tweehonderd riemen, ter beteugeling der Zeeroovers, en ter onderhouding van de gemeenschap met Palenbang en andere buitenkantoren. In de administratie der Marine is ook die eenheid gebragt, welke in de overige vakken was ingevoerd.
Ten aanzien van de betrekkingen met Javaansche Vorsten, zijn de vernederende eerbewijzingen, welke aan de Hoven gevorderd werden, (en die wel eene Maatschappij van Koophandel, doch geene Staatskolonie eener Europesche Oppermagt zich met voegelijkheid kon laten opleggen) afgeschaft. De verandering van den ouden titel der Eerste Residenten aan de Hoven, in dien van Ministers, gaf daar de gepaste gelegenheid toe. Een nieuw Ceremonieel werd bepaald, en ook zonder eenige tegenkanting of zwarigheid bij den Sultan van Solo ingevoerd. Doch de verachting, welke de Sultan van Djocjocarta aan het Hollandsche Gouvernement betoonde, bij wien men het ontwerp vermoeden mogt, om zich, voor het minst, geheel van hetzelve los te maken, zoo niet erger, noodzaakte den Generaal tot het maken van groote veranderingen in de Regering van dat Rijk. Eene intrigue aan zijn Hof, ingerigt om de troonopvolging om te stooten, en het gezag in zeer gevaarlijke handen te brengen, borst los

{==164==} {>>pagina-aanduiding<<}
in eene soort van binnenlandschen oorlog tusschen zijne naastbestaanden. De Heer daendels, als Gouverneur Generaal, kwam hier tusschen beide, en de beroerten eindigden met des Sultans afstand aan den wettigen en verongelijkten Opvolger, en een verdrag, bij hetwelk onder andere de strandgelden, dusverre ten bedrage van 25000 Rijksdaalders 's jaars door het Nederlandsch Gouvernement opgebragt, afgeschaft, en tevens zeer aanzienlijke en door ligging, vruchtbaarheid, en bevolking, allezins belangrijke landstreken gewonnen zijn.
De Derde Afdeeling behelst, na het aanvoeren van zeer gewigtige en wel gestaafde bedenkingen over de moeijelijkheden, zoo om den grond van het verval der zaken in de Kolonie te leeren kennen, als inzonderheid om middelen van redres daar te stellen, (door hetwelk reeds zoo vele pogingen en ontwerpen mislukt waren) de voorstelling der eindelijke uitkomsten of resultaten, die het den Heere daendels gelukt is te weeg te brengen, en die, bij de overgift zijner regering aan zijnen opvolger, werkelijk verkregen en daargesteld waren. - Het is tastbaar (zegt hij), dat Kommissarissen Generaal, die in 1791 naar de Oostindiën gezonden werden, misleid zijn geworden in de gronden, waarop men berekeningen heeft moeten bazeren, wier gevolgen in de beraming der middelen natuurlijkerwijze aangenomen moesten worden; die daardoor geene of verkeerde uitwerksels hadden. Het is zigtbaar, dat het gemis van eigen plaatselijke kennis een aantal van maatregelen moest voorschrijven, die hun doel misten. De bijzonderheden, waarin de Memorie dit aantoont, zijn hoogst belangrijk.
Dan, heeft de Generaal daendels zich met den bestenuitslag kunnen toeleggen om dit grondgebrek geheel te vermijden, en zich eene genoegzame kennis van alles te verkrijgen, wat ter ontdekking van de bronwel des kwaads, en tot het in stand brengen eener (om het dus uit te drukken) algeheele regeneratie der Kolonie vereischt wierd; het is niet minder in 't oogloopende, en niet minder juist aangemerkt, dat, gelijk hij zich verder uitdrukt, de beoordeeling van zijne verrigtingen niet afgescheiden moet worden van de buitengewone en noodlottige omstandigheden, waarin hij zich van zijne aankomst af aan bij aanhoudendheid van rondomme bekneld vond. ‘Van meer dan eenen kant was het behoud onzer bezittingen op het eiland Java in een dringend gevaar.

{==165==} {>>pagina-aanduiding<<}
De vijand bedreigde het van den zeekant. Javaansche Vorsten, stout geworden door het besef van onze onmagt, waanden den tijd geboren om ons de wet te kunnen stellen; de geldmiddelen waren uitgeput; en het stilstaan der zeevaart sneed alle hulpmiddelen af. Behoef ik dus te zeggen, dat, om te midden van deze nijpende omstandigheden de waardigheid van het Hollandsche Gouvernement staande te houden, en in het inwendig bestuur alle verouderde gebreken (waartoe dusverre alle pogingen vruchteloos waren aangewend) dadelijk te verbeteren, het veelal noodzakelijk was, mij boven alle formen te verheffen, en geene andere wet te kennen dan het behoud der aan mij toebetrouwde bezittingen? Dit was de mondelinge last welken ik voor mijn vertrek had ontvangen, (deze werd ook schriftelijk door den Minister van der heym op den 13 April 1809 aan hem bevestigd) en ik werd ook door de goedkeuring van het Gouvernement over mijne eerste verrigtingen aangemoedigd om dit voetspoor niet te verlaten.’
Welke de vruchten van deze zijne handelwijze geweest zijn, trekt hij - zelf als onder een opslag van het oog bijeen, in deze bewoordingen, die wij nog van hem uit zullen schrijven. ‘In weêrwil van alle hinderpalen, zijn de volgende resultaten verkregen: Dat het Generaal Gouvernement het middelpunt is geworden, waaruit alle verder gezag in bepaalde verhoudingen afdaalde, onder zoodanige verantwoordelijkheid en contrôle, dat vorige misbruiken niet konden herleven; dat in alle administratien duidelijkheid en eenvoudigheid zijn ingevoerd; dat aan alle ambtenaren geëvenredigde traktementen zijn toegelegd; dat de landbouw in alle opzigten is voorgestaan en uitgebreid; dat de algemeene industrie alom is aangemoedigd; dat de Justitie en Politie op een' behoorlijken voet zijn gebragt; dat de middelen tot defensie zoo veel mogelijk zijn vermeerderd; dat onderscheiden gebouwen voor den dienst van het Gouvernement, of tot andere nuttige einden, zijn gesticht; dat de weinige wegen, die er bestonden, verbeterd, en een groote weg over de geheele uitgestrektheid van het eiland is aangelegd; dat geregelde posterijen zijn opgerigt; dat het lot der inlanders en andere ingezetenen verbeterd is, en alle mishandelingen een einde hebben genomen; dat de betrekkingen met de Javaansche Vorsten, overeenkomstig de waardigheid en het belang van het Gouvernement,

{==166==} {>>pagina-aanduiding<<}
zijn geregeld; en eindelijk, dat de inkomsten zijn gebragt tot zulk eene hoogte, dat, na het bestrijden van alle behoeften, jaarlijks ten minste nog eene schatting van vijf millioenen Rijksdaalders aan het Moederland kan worden opgebragt.’
Deze hier aangeroerde punten worden vervolgens ieder afzonderlijk en stukswijze opengelegd en in hare bijzonderheden aangetoond: doch hierin laat ons bestek niet toe, den Steller der Memorie te volgen, van wiens stijl wij nog met een enkel woord moeten opteekenen, dat hij de bondigheid met de klaarheid vereenigt, en zuiver en mannelijk is.
Het belangrijke der veelvuldige Bijlagen, waardoor het in de Memorie ter neder gestelde gestaafd en nader kennelijk gemaakt wordt, kan men afnemen uit de voorwerpen-zelve. Zij zijn in eene geleidelijke orde, naar indeeling der vakken en voorwerpen, waartoe zij betrekkelijk zijn, afgescheiden, en worden van een zeer uitvoerig Register en een' Alphabetischen Index op de Organisatien, Reglementen, Instructien, Besluiten, enz. sedert den 1 Maart 1808 tot den laatsten December 1810, gevolgd.
Na dit vrij omstandig verslag van den inhoud, achten wij het noodeloos, iets verders te zeggen. Het stelt de bedoelingen en de uitvoering van den Heere daendels, voor zoo verre een kort begrip dit toelaat, genoegzaam in 't licht, en er behoeven geene aanmerkingen bij ter opluistering; en even weinig kunnen er tegenbedenkingen bij te pas komen. Na het verrigtte door hem, mag men onder de weldadige Regering van onzen geliefden en verlichten Vorst, en de wijzigingen, welke Hoogstdezelve verder aan het bestuur der Kolonie zal oordeelen te moeten geven, een volkomen herstel van haar bloei en welvaart, en den gelukkigsten invloed daarvan op den koophandel, welvaart, en voorspoed des Vaderlands wachten.
Wij kunnen intusschen niet voorbij, een innig genoegen uit te drukken, dat de Heer daendels van de moraliteit en welwillendheid der beambten in Indiën over het algemeen een zoo gunstig getuigenis heeft kunnen afleggen, als in zijne Memorie gevonden wordt, Een zoo diep verval, en zoo algemeen opgehevene klagten, als sedert meer dan een leeftijd daarover gevoerd en bekend gemaakt zijn, konden op verre na geene zoodanige gereedheid tot medewerking ten goede doen onderstellen, als werkelijk door hen betoond is gewor-
{==167==} {>>pagina-aanduiding<<}
den. Men ziet hier datgene bewaarheid, waaraan zoo dikwijls getwijfeld is, dat het in den toestand en de inrigting des beheers, en niet in het persoonlijke is, dat de oorsprong eens algemeenen euvels, hetgeen herstel vordert, gezocht moet worden.




De Doorluchtige Vorsten uit den Huize van Oranje-Nassau, en derzelver uitmuntende daden, ten nutte van het Vaderland verrigt, in Tafereelen geschetst, door Cornelis van der Aa. In Gravenhage, bij J. Allart. 1814. In gr. 8vo. XVI en 547 Bl. f 3-12-:

De Heer van der aa, genoegzaam bij onze Natie door zijne vorige geschriften bekend, treedt hier op als Lofredenaar en Apologist van het Doorluchtig Huis van Oranje-Nassau. Een loffelijk oogmerk, voorzeker! en eene niet min belangrijke en veelomvattende taak. Maar, om dien wel te volvoeren, behoort meer dan gemeene kunde, bedaardheid, opregte liefde tot de waarheid, waar die ook te vinden is, zonder opzettelijke verdonkering van algemeen bekende feiten, afkeer, eindelijk, van alles, wat naar hatelijke, verbitterende en de oude veete vernieuwende scheldwoorden zweemt. De Heer van der aa beoordeele zelf, of men dit alles in zijn boek vindt! Hij wil de zoogenoemde Patriotten, die nog niet van hunne denkwijze teruggekomen zijn, bekeeren, en hij spreekt reeds op de tweede bladzijde der Voorrede van den Loevesteinschen slangebeet. Hoe menschkundig! Op bl. 75 schijnt hij zelfs de onbepaalde Amnestie van onzen tegenwoordigen doorluchtigen Souverein, ten aanzien van de verkoopers der Vorstelijke Goederen, (die toch zeker anders door de Franschen zouden genaast zijn) willekeurig te bekrimpen, en, als wilde hij, met eene listige wending, op nieuw de zaden van haat en tweedragt strooijen, laat hij zich aldus uit: ‘Men weet niet, waarover zich meer te verwonderen, over de snoodheid dier wandaden, dan over den uitgebreiden zin, die(n) NB. sommigen hechten, aan de woorden vergeten en vergeven, gebezigd door onzen Souverein in de Proclamatie van 6 (moet zijn 1) December 1813.’ Zoo dit geschikt is om iemand hoegenaamd te winnen, en niet integendeel vrees en verwijdering te verwekken, (wanneer men niet gelukkiglijk den Prinse meer

{==168==} {>>pagina-aanduiding<<}
geloosde dan cornelis van der aa) zoo verstaan wij geen Hollandsch. 't Is waar, de Heer van der aa heeft reeds bij voorraad tegen onze beoordeeling geprotesteerd, door ons (volgens zijne loffelijke gewoonte van schelden, die den man kenschetst) op bl. XV der Voorrede Boekbekladders te noemen, die eenen ingekankerden haat tegen zijn' persoon en werken omdragen. Het zou zekerlijk gemakkelijk vallen, zich op die wijze van alle boekbeoordeeling af te maken, en zichzelven in het hoogste Ressort als onfeilbaar te keuren! Zonder ons aan dien uitval te kreunen, die niet ons, maar den steller benadeelt, en zoo min daardoor afgeschrikt van de opnoeming der gebreken, als verblind omtrent het goede, dat men hier vinden kan, zullen wij eenvoudiglijk ons gevoelen over dit boek zeggen.
In eene Inleiding van 53 bladzijden, tracht de Schrijver te betoogen, dat men na den dood van willem I gehouden was, aan zijnen Zoon maurits de Souvereiniteit toe te kennen, als welke reeds op den 26 Maart 1583 aan den Grondlegger der Nederlandsche Vrijheid door de Ridderschap en zestien (benevens de toen medestemmende kleinere) Steden was opgedragen. Wij erkennen gaarne, dat het hier wegens de opdragt en inhuldiging te boek gestelde naauwkeurig, en met de Resolutiën van Holland overeenkomstig is; doch uit de bij van der aa laatst aangehaalde Resolutie van den 6 Junij blijkt genoegzaam, dat men de zaak niet voor afgedaan hield, maar, wanneer Amsterdam en Gouda weigerachtig bleven, dezelve zou afdoen. Ook is het zeer blijkbaar, dat den Prinse de Hooge Overheid eerst in 1576, niet voor zich en zijne afstammelingen, maar gedurende den Oorlog, was opgedragen; dat vervolgens wel de titel van Graaf daarbij gevoegd, doch geenszins (zoo ver wij hebben kunnen vinden) met zoo vele woorden de erfelijkheid is vastgesteld. Het kan dus den Staten, in den toenmaligen verwarden staat des Lands, niet ten kwade geduid worden, dat zij, onmiddellijk na 's Prinsen dood, den nog slechts zestienjarigen maurits, wiens groote talenten als krijgsman hun geheel onbekend, en aan wien zij door geen verdrag gehouden waren, de Hooge Overheid, welke aan Vader willem alleen om zijne hooge verdiensten en talenten was aangeboden, niet opdroegen. Het is gemakkelijk, van achtere te beredeneren, wat in de toenmalige omstandigheden misschien het beste zou geweest zijn; schoon

{==169==} {>>pagina-aanduiding<<}
wij niet zien, dat de toen ontworpene Staatsform (waarvoor van der aa zijne kwade luim zoo zeer tegen oldenbarneveld en c.p. hooft botviert) de landen achteruit gezet, of in het bereiken van eene zeer hooge mate van volksgeluk en bloei van alles, wat edel, groot en schoon was, belet hebbe. Maar de volkstwisten in 1618 en 19, en later? 't Is waar, elke Republikeinsche Regering heeft hare inwonende gebreken, en de onze, bij gebrek van een bepaald middelpunt van regering, ook zeer rijkelijk de hare; doch is het billijk, dezen op te halen, zonder daarbij al het goede, 't welk zij in volle stroomen gedurende twee Eeuwen op het Vaderland uitstortte, te vermelden? - Of voorts oldenbarneveld, gelijk hier op bl. 44 beweerd wordt, in de opdragt der Souvereiniteit aan den Prinse de voornaamste hand gehad hebbe, is nog alles behalve zeker, en waarschijnlijk alleen door den Schrijver opgemaakt, om dien grooten man van ongestadigheid en wankelbaarheid in zijne beginselen te kunnen beschuldigen. Doch, ondersteld dat zulks al waarheid ware, wat zou daaruit blijken? Dat barneveld begreep, dat het heilzaam was, de Souvereiniteit aan willem I, en niet, in de gegevene omstandigheden, aan den jongen maurits, op te dragen. - Waar is hier de ondankbare en honende behandeling? Wanneer er toen eenige onregelmatigheid of onbehoorlijkheid in de formen gepleegd ware, zou maurits in 1619, toen hij, door den dood des grijzen staatsmans, volkomen de overhand behaalde, gewis niet nagelaten hebben, daarvan tot zijn voordeel gebruik te maken.
Na de Inleiding gaat van der aa over, om de verdiensten der Prinsen, elk afzonderlijk, in eene korte levensbeschrijving derzelven, te ontwikkelen. Zeer veel goeds en waars komt hier ongetwijfeld voor; en hoe ware het ook mogelijk, in den lof van 's Lands Redders en Verdedigers, niet somtijds hartverheffende waarheid te spreken? Maar dat hij zijne helden als volmaakte menschen voorstelt, dat hij alle hunne gebreken verbloemt, en, met ingekankerde bitterheid, alle de genen, wier inzigt in regeringszaken van dat der Stadhouderen verschilde, van kwade oogmerken verdacht houdt, en volstrekt geen goed aan hen wil toekennen; dit gaat zelfs de palen der Lofrede verre te buiten, tot welke wij echter gelooven, dat niemand, althans wat de voordragt betreft, dit geschrijf van van der aa zal rekenen. Bij alle gelegenhe-
{==170==} {>>pagina-aanduiding<<}
den schijnt hij de oude veete te willen opwakkeren, en vaart b.v., ter gelegenheid van het huwelijk van willem I met anna van buuren, geweldig uit tegen de latere verkoopers der Vorstelijke Domeinen; bij welke gelegenheid dan de boven door ons aangehaalde tirade voorkomt. - Vooral heeft het ons gestuit, dat maurits (wien niemand verhevene talenten tot den krijg, eene hooge mate van dapperheid en beleid zal ontzeggen) hier echter als bijna zonder gebreken voorgesteld, en zijn gedrag omtrent 's Lands Advocaat (dien men, gelijk van zelve spreekt, des doods schuldig verklaart) volkomen geregtvaardigd wordt. Hoezeer wij gaarne toestemmen, dat men toen aan de zijde van Holland ook wat te stijfhoofdig was, zijn echter de schending van alle toenmalige Privilegiën door maurits en zijne aanhangers, de teregtstelling van oldenbarneveld, de groot en hogerbeets, door
gedelegeerde Regters, de buitengewone en onwettige verandering van Regering in de Hollandsche Steden, waardoor men de tusschenkomst van Holland ten behoeve des Advocaats verlamde, het bezwaren van den Advocaat in zijn vonnis boven hetgene hij bekend had, waarover hij zich onmiddellijk na de voorlezing beklaagde, enz.; dit alles zijn toch zoo vele sprekende bewijzen van regtverkrachting, die men even zeer aan den invloed van maurits op de Algemeene Staten moet toeschrijven, als de stappen, door Holland genomen, aan de raadgevingen van barneveld. Kon gene zich met zijne Meesters verantwoorden, dan ook deze. En dat men in de pogingen van maurits, om het Bestand tegen te werken, geene zucht tot den Oorlog zien wil, is eene partijdigheid, die in 't oog loopt. Dat hij eene zeer losse aanbieding van het opperbevel bij eene of andere der Europesche Mogendheden, hem in 1594 van de Spaansche zijde gedaan, bij de zekere en eervolle waardigheid, die hij ten onzent bekleedde, van de hand wees, is toch waarlijk geen bewijs tegen zijne gesteldheid op den Oorlog, zoo als van der aa het wil doen voorkomen, (bl. 224.) Wie, die hier de gronden van oldenbarneveld vóór, en van maurits tegen het Bestand leest, zal niet, nu alle hartstogten zwijgen, aan eerstgemelde de voorkeuze geven? Dat de Schrijver in de gebeurtenissen van 1778-1784 geene eigene inventie, maar eene slaafsche navolging van een schandelijk en afzigtelijk Origineel ziet, laten wij voor zijne rekening. Elk

{==171==} {>>pagina-aanduiding<<}
deskundige en onzijdige beslisse, of Godsdiensthaat van het gemeen, tegengegaan door eenige Regeringsleden, en gestijfd door anderen, met een' Stadhouder aan het hoofd, - en naijver omtrent den handel, gevoed door de winzucht van eenige kooplieden, en door eene algemeene verhitting der gemoederen, die men tegen den Stadhouder opruide, - geene hemelsbreed verschillende zaken zijn. Maar het is altijd de kunstgreep (zoo het eene kunstgreep mag heeten) van van der aa en zijne waardige medestanders, om 's Lands groote mannen van de Staatsche partij met de heethoofden van 1787 of de Revolutionairen van 1795 te verwarren, omdat zij het in één punt eens waren, schoon uit de strijdigste beginselen. Wat voorts de benaming van schandelijk en afzigtig Origineel, van eenen oldenbarneveld en de groot gebezigd, aangaat, vragen wij, of zulks die sieraden des Vaderlands, dan wel cornelis van der aa schandvlekke, op wien alsdan het bekende gedicht van vondel wegens den schender van huig de groot volkomen toepasselijk is.
Over 't algemeen stapt van der aa over alle handelingen, wier berisping niet met zijne bedoelingen overeenkomt, zoo luchtig weg, alsof er naauwelijks iets van dien aard gebeurd ware. Hij beschuldigt oldenbarneveld van Deportatiën van Predikanten, die van de gevoelens der meerderheid in de Regering verschilden, en van buitengewone uitzettingen van Regeringsleden; en hij noemt maurits een' vijand van alles, wat naar onverdraagzaamheid geleek, en rept geen woord van zijne verandering der Regering in de Hollandsche Steden, door den gewapenden arm!

Quis ferret Gracchos, de seditione querentes? 

In eene aanmerking op bl. 327 zoekt hij de onchristelijke vervolging van de Remonstranten, die aan zoo vele waardige mannen op ballingschap of gevangenis te staan kwam, daarmede te verontschuldigen, ‘dat zij zich stil moesten gehouden hebben; dit deden zij niet, en werden nu, als onrustige wargeesten, naar de grenzen gevoerd.’ Met hetzelfde regt kon men wegens de Vaders onzer Vrijheid gezegd hebben: ‘Wat klagen zij over Inquisitie en bloedplakkaten? Waarom hielden zij zich niet stil? Men vergde hun niets meer. Weg dus met die onrustige wargeesten naar den brandstapel!’ -

{==172==} {>>pagina-aanduiding<<}

Zeer behendig maakt hij zich ook, na eene breedvoerige opgave des geschils tusschen willem II en de meerderheid van Holland, af van het vastzetten en naar Loevestein zenden der Heeren uit die Vergadering, en van den aanslag op Amsterdam, waaromtrent hij zich wel wacht in bijzonderheden te treden. Wij gelooven met van der aa, dat de Stadhouder in de zaak zelve gelijk had; maar de wijze, waarop hij die zaak doordreef, was doodelijk voor de vrijheden van den Staat, vooral in de gevolgen. Geen Koning van Engeland zou dit na de omwenteling van 1688 gewaagd hebben, zonder gevaar van een' burgeroorlog. De Stadhouderlooze Regering van 1651 was, in den beginne, noodzakelijk in de toenmalige omstandigheden, toen het Stadhouderschap nog niet erfelijk verklaard, en willem III niet of naauwelijks geboren was. Naderhand, ja, werd de wrok tegen willem II, tot groot achterwezen van den Lande, op zijn' Zoon geboet; de Acte van Seclusie en het Eeuwig Edict waren onbedachte, gevaarlijke stappen. Maar verdienden de Gebroeders de witt, vooral Heer johan, die, bij alle zijne feilen, toch een der grootste Staatslieden, en een opregt Vriend van zijn Vaderland was, niet, dat men met een enkel woord van hun treurig uiteinde, die onuitwischbare smet op onze Geschiedenis, gewag maakte? - Onze Schrijver heeft dit echter niet gedaan, maar gaat die geheele bloedige gebeurtenis voorbij, en verzuimt daardoor tevens de gelegenheid, om willem III te zuiveren van de blaam, alsof hij aan tichelaar, den aanbrenger van cornelis de witt, (dien men met ballingschap strafte, als niet overtuigd van de misdaad) eene jaarwedde zou geschonken hebben. Het is, voor 't overige, vreemd, dat aan de witt
de beruchte Acte van Navigatie van cromwell wordt toegeschreven, (even alsof die niet gegeven zou zijn, wanneer Holland door een' Stadhouder bestuurd geweest ware!) terwijl men van de vermindering der renten van den Staat, onder zijn bewind, van vier op twee en een half ten honderd, geen gewag maakt. - Het is met dat alles volkomen waar, dat niet de stem van een opgeruid Gemeen, maar die van het Volk in 't algemeen, en van 's Lands hoogen nood, willem III ten zetel voerden, en dat die verheffing voor den Staat de gelukkigste gevolgen had. Het tafereel, uit valkenier hier bijgebragt, had zekerlijk de vermelding door wagenaar verdiend, daar valke-
{==173==} {>>pagina-aanduiding<<}
nier, schoon geen uitstekend Schrijver, echter tijdgenoot was.
De Stadhouderlooze Regering van 1702-1747 wordt gestreng, doch, naar 't ons voorkomt, grootendeels naar verdiensten geschetst, wat de verachtering van welvaart en de kleine verdrukkingen door de stedelijke Oligarchen betreft, die wel minder zwaar op zichzelve, doch door veelvuldigheid en herhaling ondragelijk waren. Maar de Schrijver heeft niet gemeld: 1.) Dat, na den dood van Koning willem, door de Staten deszelfs staatkundig stelsel volkomen gevolgd werd; zoodat de Raadpensionaris heinsius, met marlborough en eugenius, een der beroemde Driemannen was, die lodewijk XIV deden beven, en hem zijne veroveringen schier ontweldigd hadden, buiten eene overdrevene en ontijdige halsstarrigheid van onze zijde. De beschuldiging van verval der landmagt is dus althans geenszins op het begin der tweede Stadhouderlooze Regering toepasselijk. 2.) Dat, volgens den kundigen metelerkamp (*), het schitterendste tijdstip der O.I. Maatschappij omstreeks het jaar 1718, en dus in het tweede Stadhouderlooze tijdperk, valt. - Nogtans is het waar, dat ook thans de algemeene stem der Natie om een' Stadhouder riep, en dat willem IV volkomen de liefde en het vertrouwen des Volks, dat hem tot het bewind riep, verdiende; alsmede, dat de volgende jaren, tot de onzalige verdeeldheden toe, een der gelukkigste en bloeijendste tijdperken in onze Geschiedenis uitmaken. De statistische opgaven te dezen aanzien maken het beste en bruikbaarste gedeelte van van der aa's werk uit, waar hem geen partijgeest verblinden kon. De jongste verdeeldheden in den Staat sedert 1778 of 1780, als reeds te meermalen door den Schrijver behandeld, en tot de door hem geleverde Geschiedenis van willem V behoorende, stipt hij slechts
met een enkel woord aan.
In stede van alle die regtstreeksche of zijdelingsche uitvallen tegen waarachtige liefhebbers des Vaderlands in onze bloeijendste tijden, die echter inzigten volgden, welke eene latere ondervinding als ongenoegzaam tot behoud van den Staat heeft doen kennen, zou van der aa beter gedaan hebben, wanneer hij het Hooge Godsbestuur in de betrekkingen der Prinsen van Oranje tot ons Vaderland had doen

{==174==} {>>pagina-aanduiding<<}
opmerken: - Spanje doet willem I vermoorden, en hoopt daardoor het bondgenootschap te ontwrichten; dan juist deze moord brengt, in plaats van den meer staat- dan krijgskundigen willem I, in Neêrlands hoogsten nood, een' jongeling op zijn' post, die, grooter krijgsman dan zijn Vader, den reeds half verweldigden Staat met de wapenen beschermt, en den luister van parma doet tanen. Hij en frederik hendrik dwingen het afgestredene Spanje eindelijk tot erkentenis van 's Lands onafhankelijkheid. Willem II belaagt 's Lands vrijheden, en wordt weggerukt in den bloei zijner jaren. Maar wanneer nu eene andere partij den afkeer tegen het Stadhouderschap tot een ander uiterste drijft, de landmagt laat vervallen, en lodewijk XIV daardoor den ondergang der Republiek reeds als zeker stelt, zoo valt niet zij, maar de witt, en lodewijk moest dus zelf in willem III (zoo wilde het de Voorzienigheid) den man op zijn' post brengen, die, gelijk willem I tegen filips II, dus tegen hem zou overstaan, en niet alleen voor Nederlands, maar voor Europa's vrijheid zou strijden (*). Het onregt, willem III aangedaan, wordt door de erfelijkverklaring van het Stadhouderschap in de mannelijke linie, en door meerdere magt in de drie voormaals overheerde Gewesten, vergoed. Maar willem III werd Koning van Engeland, en het stond geschapen, dat hierdoor Nederland met den tijd een aanhangsel des Britschen Rijks geworden ware. Hij
stierf zonder kinderen. Vier Provinciën miskennen op nieuw de verdiensten van zijnen stam, die in een' anderen tak, reeds met den zijnen vermaagschapt, voortbloeide, en willen liever eene drukkende Familieregering, dan het Stadhouderschap, herstellen. Wat is het gevolg? Een nieuwe aanval der Franschen, en eene omwenteling, even als in 1672, waarin de regten van het Oranje-huis andermaal uitgebreid, en het Stadhouderschap in de mannelijke en vrouwelijke linie erfelijk verklaard wordt. Na eene lange rust en hoogen bloei van den Staat, verdeelen hevige partijschappen denzelven. Uit geheel andere gronden, dan voorheen, zoekt men het gezag van den Stadhouder thans door eene onbepaalde Volksregering te vervangen. Dit mislukt, en met nieuwen luister prijkt het vervolg-
{==175==} {>>pagina-aanduiding<<}
de Huis, gewaarborgd door twee der magtigste Europesche Staten. Nog éénmaal, echter, wint het Fransche magt en invloed; het blijft nu niet bij bedreiging of aanval, maar het geheele staatsgebouw wordt gesloopt, de Staat het onderstboven gekeerd; een Nationaal bankeroet, verlies van onafhankelijkheid, volksbestaan, personele vrijheid, goed en bloed, is het gevolg; tot dat de overmaat der ellende nu aller harten heeft vereenigd voor dat Huis, 't welk, als de palmboom, hoe zwaarder gedrukt, hoe hooger verrijst. Nu is geen Stadhouderschap meer een genoegzame waarborg; de Oppermagt, binnen wijze palen omschreven, is het loon voor zoo veel doens en zoo veel lijdens ten behoeve van Nederland; en Frankrijk heeft, in weêrwil van zichzelve, door het hooge Godsbestel, voor de derdemaal tot telkens grootere verheerlijking van het Huis van Oranje, en tot vestiging van Nederlands staatsvorm, medegewerkt. Hoe hartelijk zou wagenaar (bij van der aa op bl. 513, 514 aangehaald) thans niet
den lof, door hem aan willem IV gegeven, op onzen waardigen Vorst toepassen: ‘Indien de oude Patriotten, vermaard in 's Lands Geschiedenissen, eens mogten opzien, en de Vorstelijke waardigheid gesteld vonden in handen van Z.K.H...., de witt zou hem, uit genegener hart dan hij willem III deed, met de verkregene waardigheid geluk wenschen. De groot zou hem dezelfde, en nog grootere hoogachting toedragen, dan, in zijnen eersten tijd, Prinse maurits. En, zoo oldenbarneveld eens uit het gezelschap der bleeke schimmen terug geroepen wierd, zou hij de grootste Prinsgezinde van allen zijn!’ - Dat wij dit erkennen, en deze groote Mannen niet lasteren! Hunne omstandigheden en tijden waren niet de onzen.
Van den stijl dezes boeks zullen wij niet reppen. Waartoe zou dit dienen? Voor den Lezer niet: deze kent, uit andere lijvige werken, 's mans schrijftrant reeds ten volle. Voor hemzelven, tot verbetering of teregtwijzing? Hoe dwaas, daaraan slechts te denken! Van der aa zal zijne gerekte, krachtelooze, en slechts met scheldwoorden, in plaats van alle andere sieraden, besprengde volzinnen niet verloochenen; en hij heeft immers reeds aanvankelijk tegen onze aanmerkingen plegtig geprotesteerd! Wij meenen derhalve den man geen' grooteren dienst te kunnen doen, (want het tegendeel zou hem misschien, uit spijt tegen ons, te sterker in zijne gebre-
{==176==} {>>pagina-aanduiding<<}
ken doen volharden) dan stijl en taal onbeoordeeld te laten. Van den inhoud verbood ons de eer dier groote, zelfs bij den Buitenlander in de hoogste achting staande Landgenooten, welke hier aangerand wordt, geheel te zwijgen. Mogten dergelijke geschriften het vuur der tweedragt niet weder ontsteken, en de klove der verwijdering grooter maken!

Tafereel van het Koningrijk Saksen, door Malte-Brun. Te Leyden, bij L. Herdingh en Zoon. 1815. In gr. 8vo. 112 Bl. f :-18-:

De algemeene vestiging der aandacht van Europa op Saksen bragt het besluit voort om dit stuk te vertalen. Opdat dus de behoefte of de nieuwsgierigheid niet voorbijga, willen wij ons ook met de aankondiging spoeden. Bedriegen wij ons niet, dan komt deze vertaling uit eene zeer geachte hand, die ook hier aanmerkingen en kleine veranderingen aan het stuk heeft toegevoegd. De Schrijver betuigt de meeste plaatsen in 1799 zelf bezocht te hebben, en maakt daarenboven gebruik van een onuitgegeven reisverslag van een ander.
Ziehier de opschriften der onderscheiden Hoofddeelen. Inleiding. Saksens naam. Saksens geschiedenis. Natuurkundige beschouwing van Saksen, deszelfs rivieren en gebergten. Beknopte geologie van het Saksische ertsgebergte. De delfstoffen, welke Saksen oplevert. Voortbrengselen van het plantenen dierenrijk. Staatsverdeeling, uitgestrektheid en bevolking van Saksen. Saksens hoofdstad en derzelver omstreken. De Opper- en Neder-Lausnitz. Meissen en Wittenberg. Het ertsgebergte, Freyberg enz. Het Voigtland. De Neustadter Kreits. Leipzig en deszelfs omstreken. Merseburg, Naumburg, en het Keurvorstelijk Thuringen. Het Mansfeldsche en het Hennebergsche. Staatsgesteldheid. De Financiën. Het Krijgswezen. Schulden van Staat en van den Vorst. Saksens handel en nijverheid. Besluit.
De bekwaamheid van Schrijver en Vertaler, benevens deze inhouds-opgave, genoegzaam borg blijvende voor de belangrijkheid van dit historisch- politiek- oeconomisch of statisisch tafereel, vergenoegen wij ons met het overnemen van een en ander staal.

{==177==} {>>pagina-aanduiding<<}

‘Dresden schijnt mij een der aangenaamste verblijven, die men in Duitschland vindt. Te Hamburg weet men beter te cijferen, en zich te verrijken; te Weenen brast men meer; te Berlijn en te Jena doorgrondt men de verhevene diepzinnigheden van kant en fichte veel beter; te Weimar vindt men meer dichters; de bibliotheek van Göttingen en de parade van Kassel hebben geene wederga; maar Dresden is met zijne schilderijen, zijne wandelwegen, zijne goede menschen, en bevallige vrouwen, welligt meer waardig, dan eenig hoofdkwartier van de Duitsche dichtkunde, krijgskunde, staatkunde of wijsgeerte.’
‘De Opperlausnitz is, onder alle Saksische landen, het eenige, dat den voorrang in nijverheid aan het ertsgebergte betwisten kan. Het fabrijkwezen bloeit er sinds eeuwen. De lakenfabrijken zijn er de oudste van allen. Zij hebben sterk afgenomen; maar zij zijn nog van aanbelang. Men vervaardigt er jaarlijks 27,000 stukken laken, waaraan men nagenoeg 800,000 pond wol verwerkt. Aan de kousenfabrijken gaat er jaarlijks 130 a 150,000 pond wol. De katoenfabrijken maken eenen voornamen tak uit. Maar veel gewigtiger zijn er in de derde plaats de linnenfabrijken. Volgens de tolregisters, werd in 1786 en 87 voor 4 millioen, 752, 803 thalers uitgevoerd; maar in 96 voor niet meer dan derdehalf millioen. Op deze hoogte schijnt de uitvoer nagenoeg te blijven.’
‘Er worden bij den handel op de Leipziger mis 18 millioen thalers in omloop gerekend te wezen. Belangrijk is bovenal de boekhandel op de Mis. Twee- of driehonderd boekverkoopers komen er hunne nieuwigheden aanbrengen, die van anderen, en vooral die der vijftig boekverkoopers van Leipzig, inruilen, en elkanderen voor het overige in geld of wissels betalen. Zij vertoont Europa in het klein. Men ziet er groote en kleinere kooplieden en fabrikeurs van allerlei soort, uit allerlei landen. De straten grimmelen er van de kakelboute menigte; en de waren, welke zij er komen koopen of verkoopen, vormen eene mengeling, welke vooral niet minder kakelbont is. Wij zagen in 1799 nevens elkanderen schitterend porselein en zwart aardewerk, allerlei Duitsche snuisterijen, kleinooden en kinderrammelaars, nieuwe stelsels van wijsgeerte en nieuwe kapotten van Parijs, regtzinnige sermoenen en ongebondene romans, beelden van Heiligen en - busten van bonaparte!’

{==178==} {>>pagina-aanduiding<<}

‘Onze plaatsbeschrijving van steden en landen heeft den Lezer moeten overtuigen, dat Saksen een der nijverste gewesten van Duitschland is. Ja men kan staande houden, dat geen gewest van gansch Duitschland zoo vele verschillende fabrijken op zijnen bodem vereenigt. Men vervaardigt er linnengaren, weeft er linnen en maakt er gewast linnen, fustijn, fijn en grof laken, baai, flenel en allerlei slag van wollen stoffen, fraaije mousselinen, gedrukte en ongedrukte katoenen, mutsen en kousen, zijden kousen, fluweel, zeer fraaije half zijden stoffen, linten en kanten, hoeden en handschoenen. Men heeft er uitmuntende verwerijen en 80 papiermolens. Men maakt er fraai gekleurd papier, gouden en zilveren galonnen, het beste Europisch porselein, wat de stof betreft, zeer fraai glaswerk, velerlei dingen van slangesteen en ander steenwerk, het beste smalt (mineraal blaauw) van gansch Europa, ijzeren vaatwerk, uitmuntend zwart plaatijzer en blikken platen, allerlei werk van staal, geel koper en pinsbek. Men bereidt er eindelijk zwavel, vitriool, vitrioololie, sterkwater, rattenkruid en borax.’




Dissertatio Chemico-Phyfica inauguralls de auro fulminante, quam - pro gradu Doctoratus, summisque in Philosophia honoribus more majorum rite et legitime consequendis, publice ad disceptandum proponit Janus Constantinus Driessen, Daventriensis. Groningae apud J. Oomkens. 1814. p. p. 102. 8vo.

Het is bij Akademische Eeuwfeesten, zoo in ons Vaderland als elders gevierd, doorgaans de gewoonte geweest, dat eenige verdienstelijke jongelingen op zulk een tijdstip, naar de wijze der voorouderen, tot Akademische graden bevorderd werden. Ook aan de Groninger Hoogeschool heeft men bij het laatst gevierde Eeuwfeest deze gewoonte nagevolgd; en gelukkig zij, dat zij op dat tijdstip eenen kweekeling had, die niet alleen volgens de algemeene geruchten zulks verdiende, maar ook door deze Verhandeling overvloedig bewezen heeft, deze eer ten volle waardig te zijn.
Laat ons, om de waarheid hiervan aan te toonen, de voor ons liggende Verhandeling eenigzins naauwkeuriger nagaan.

{==179==} {>>pagina-aanduiding<<}

Dezelve is, na eene korte voorrede en welgeschrevene inleiding, waarin de Schrijver, in eenen mannelijken stijl, de waarde der Natuurkunde verheft, en de reden openlegt, waarom hij juist deze stof tot onderwerp zijner Verhandelinge gekozen heeft, in vijf Hoofdstukken verdeeld.
In het eerste Hoofdstuk handelt de Schrijver over den naam en de geschiedenis van het Dondergoud, en de verschillende manieren om hetzelve te bereiden; en het is hier vooral, dat hij toont, zoo wel met de oude als met de nieuwste geschiedenis zijner wetenschap, volkomen bekend te zijn, en dat men dus eene volledige opgave vindt van hen, die over dit onderwerp geschreven hebben, en van hetgeen zij er over hebben te boek gesteld. Ook geeft hij hier belangrijke raadgevingen en waarschuwingen over het droogen, bewaren en behandelen van deze, in zijne uitwerkselen zoo verschrikkelijke, stof; alsmede eene zeer duidelijke verklaring, wat er bij de bereiding van het Dondergoud gebeurt, en welke deszelfs zamenstellende deelen zijn; en eindelijk een betoog, dat deze stof zonder eenige Ammonia niet kan vervaardigd worden; te weten niet zoo, dat dezelve de eigenschap heeft van te ontploffen.
Het tweede Hoofdstuk handelt over de eigenschappen van het Dondergoud; als over deszelfs kleur, smakeloosheid, onoplosbaarheid in water, vermeerdering van gewigt, de eigenschap van te ontploffen, den hiertoe noodigen graad van warmte, wrijving en drukking; voorts de kracht en het geweld van deze ontploffing, welke allersterkst, en in alle streeklijnen, werkt op hetgeen deze stof aanraakt of ontmoet; waarbij eindelijk nog eene berekening gevoegd is van de werking dezer ontploffende kracht, en eene vergelijking met de veel mindere werking van het kruid. Vervolgens beschouwt de Schrijver in dit Hoofdstuk ook nog het geluid of het geraas bij de ontploffing, en de ontknapping (crepitatio), bewijst, dat niet de geheele hoeveelheid Dondergoud op eens en te gelijk ontploft, onderzoekt, of de eigenschap van te ontploffen door den tijd verloren gaat, en handelt daarna opvolgend over de werking der electrische stof, van het zonlicht, der loogzouten en der zuren op het Dondergoud, over de ontploffing in verschillende luchtsoorten, over hetgeen er na de ontploffing overblijft, en over het gebruik van het Dondergoud.

{==180==} {>>pagina-aanduiding<<}

In het derde Hoofdstuk handelt de Schrijver over hetgeen de kracht van het Dondergoud vermeerdert, als de wijze van het daar te stellen, de afwassching en de koking in het water.
Het vierde Hoofdstuk heeft ten opschrift: over hetgeen de donderende kracht vermindert, of geheel wegneemt; waaronder door den Schrijver geteld wordt eene langzame verwarming, de bijvoeging van een droog poederachtig ligchaam, zwavel, belette uitzetting, uitgeperste oliën, aether en borax; - terwijl eindelijk het vijfde en laatste Hoofdstuk toegewijd is aan een onderzoek over de oorzaak der ontploffing, waarin de jeugdige Schrijver nieuwe bewijzen geeft van zijne bekendheid met de geschiedenis van zijn vak, van de moeite, die hij zich gegeven heeft, om alles, wat er over deze stof voorhanden is, te verzamelen, en van zijn juist oordeel, om in dat alles het ware van het valsche te onderscheiden.
Men ziet dus uit de opgave van den inhoud dezer belangrijke Verhandelinge, dat wij in den aanhef onzer beoordeeling daarvan niet te veel gezegd hebben; dezelve is inderdaad een stuk, dat door deszelfs volledigheid, door de daarin heerschende orde, door de juiste opgave van het doel der proeven, over dit onderwerp in het werk gesteld, en door de oplossing der schijnbare strijdigheden in de proeven, welke met het Dondergoud zijn genomen, en de ontdekking van de oorzaak en den grond dezer strijdigheden, als eene gewigtige bijdrage tot de kennis der Scheikunde moet beschouwd worden, en zoo wel den jeugdigen Schrijver, als zijne beroemde Leermeesters, en der Hoogeschole, waar hij dezelve verdedigde, tot eer verstrekt. - Hartelijk wenschen wij, dat de Schrijver eerlang in eene betrekking moge geplaatst worden, waarin hij zijne reeds verkregene kundigheden ten nutte der Wetenschappen en des Vaderlands kan aanwenden; daar wij uit deze proeve alle redenen gekregen hebben, om te verwachten, dat hij eenmaal den beroemden naam der driessens tot groote eer verstrekken, en, even als zijne voorvaders, den roem des Vaderlands verhoogen zal.


{==181==} {>>pagina-aanduiding<<}

Apologie des Francais, faite par un Hollandais. A Leide, chez la Veuve M. Cijfveer, Fils de Jean. 1814. 8vo. 24 pag. f :-8-:

Eene in zeer goed Fransch geschrevene, dichterlijke Satire, volgens den titel door een' Hollander, maar die blijkbaar gewoon is in 't Fransch te denken. Zij is in den vorm eener zamenspraak tusschen den Apologist der Franschen en eenigen zijner landgenooten, die zich het meest over hen te beklagen hebben; als, een' ouderwetschen Hollander, een' Predikant, een' bedrogen Echtgenoot, een' Regtsgeleerde; vervolgens eenige ongenoemden, die zich beklagen over de Fransche Préposés, Contrôleurs enz., tot Voleurs incluis; over hunne kelderrotten, de Conscriptie, het verhoogde zegelregt, de reductie der interessen, den stilstand van den handel, de achterstelling van onze taal, waarbij de gewezene Leidsche Professeur (si dîs placet) mielle, onder den schoonen titel van Clopin-Clopant, niet vergeten wordt, en zijn lof met den volgenden hartigen regel besloten:

Un seul Clopin-Clopant massacre vingt Racines. 

Nu echter wordt het den verdediger te heet; de schaar van aanvallers wordt zoo groot, dat hij best keurt de palinodie te zingen, en de Franschjes te raden, liever par l'esprit et les grâces de Heeren der Wereld te worden; van welke heerschappij wij echter, wat ons land betreft, nederig verzoeken verschoond te blijven; wij kennen die liens d'amour van de bevallige, verleidelijke en ligtzinnige broêrtjes, en wij zijn bang, dat ons die apenliefde, aan wier omhelzingen wij thans ter naauwer nood ontsnapt zijn, voor de tweede keer geheel zou smoren. Voorts voelt men, dat de Schrijver voornamelijk onze bevallige Heeren en Meesters turlupineert, en dus met hunne eigene munt betaalt; maar onze goede landgenooten krijgen toch ook menige coup de patte, vooral de Dominé, de hoorndrager, de Advocaat, en de koopman. Geen tak der Fransche knevelaars-industrie wordt zoo bitter, zoo vinnig doorgestreken, (zoo wel in den tekst als in de bijgevoegde noten) als de kelder-visitatie, (zelfs de Conscriptie komt er beter af) hetgeen ons bijna zou doen denken, dat de

{==182==} {>>pagina-aanduiding<<}
Schrijver een wijnkooper was, omdat hij met zoo veel connaissance de cause spreekt,

- quaeque ipse miserrima vidi, 
Et quorum pars magna fui. 

Immers, voor een' grossier is hij veel te geleerd, te kundig, en te bereisd. Doch wij durven zelfs het geopperde vermoeden naauwelijks voet geven; daar wij, met allen eerbied voor de Heeren wijnkoopers, er toch weinigen kennen, die coulant plato en lucianus in de grondtaal lezen, gelijk hier, blijkens de noten, het geval moet zijn.
Zie hier een klein staaltje van den stijl:

Vous dites que, fondant son pouvoir sur l'erreur, 
Il (napoleon) est presque gascon comme le Moniteur; 
Que de couleurs qu'il paye enluminant sa gloire, 
S'il nous montre du blanc, c'est du noir qu'il faut croire. 
Vous connaissez bien peu le grand Napoléon. 
Le mensonge jamais ne souilla son renom. 
S'il crie à la victoire en perdant l'Allemagne, 
C'est que depuis deux ans il joue à qui perd gagne. 

Dit boekje schijnt in het begin des verleden jaars, of het einde van 1813, geschreven te zijn, en heeft dus nog even le merite de l'à propos. De Lezer vergeve ons de vele bastaardwoorden; zoo ergens, komen zij hier te pas.




De Feestdag in November 1814.


But see, at length, the british ships appear! 
Our Nassau comes! 
The day is come, when heav'n design'd to show 
His care and conduct of the world below. 
 
addison, Miscellaneous Poems. 

Te Amsterdam en in 's Hage, bij de Gebr. van Cleef. In gr. 8vo. 11 Bl. f :-6-:
Een vers ter verjaring van onze verlossing. Eene soort van herzang. Een stukje, dat met warmte opgesteld, en, naar in-
{==183==} {>>pagina-aanduiding<<}
houd en vorm, niet zonder verdienste is. Men kan geene oorspronkelijkheid, geene gelukkige wendingen aan hetzelve ontzeggen. Misschien, echter, was de losheid, die in het geheel heerscht, eenigzins boven de krachten, of buiten het eigenlijk talent, van den Dichter; zoodat de uitdrukkingen daardoor wel eens min juist en klaar, de beelden min zuiver, en enkele overgangen min natuurlijk zijn. Wij weten b.v. niet, of ontboeide snaren wel goed klinken. En 't bloed zou Neêrlands redding zijn, in c. 5, wordt niet terstond begrepen. Het 7de couplet heeft ook eenige toegevendheid noodig. Verder gevoelden wij, c. 8, het rijm niet van hoezee op zee; en men mag zich, c. 9, achter springt wel een punct verbeelden. Wat vroeger luidt: dampt nog Europa klam van bloed, ons ook vreemd. De vierde regel van hetzelfde couplet levert een' gebrekkigen zin. En, om te eindigen, Terug, regtschapen Nederlanders, c. 14, schijnt ons daar ongepast.
De Heer campagne vergeve ons deze aanmerkingen op een stukje, waaraan wij met ons geheele hart den bovengemelden lof gaven. Wij leven in eene eeuw en eenen tijd, dat men lof met poëzij behalen kan, al vindt de kunstregterlijke vijl ook oneffenheden. Wij deelen in 's mans uitboezeming, en danken hem.

De Spreuken van Salomo. Een Leesboek voor de Scholen. Te Gorinchem, bij J. van der Wal. In kl. 8vo. 92 Bl.

Dit boekje verdient allezins lof; niet alleen de Spreuken van Salomo, en het onderwijs door spreuken, maar ook de verstandige keuze, de opheldering, en de wenken voor den onderwijzer. Een Hoogduitsch werkje van beutler ligt ten grondslagen; maar het is voor onze jeugd bearbeid; de overzettingen van onzen muntinghe, van der palm, hamelsveld, van vloten zijn vergeleken, en ook in de keuze der spreuken heeft men den Duitschen voorganger niet slaafs gevolgd. Men gebruike het ook in de huisge zinnen; en dan durven wij den huisvader raden, dat hij ook zijnen gewonen Huisbijbel bij de hand hebbe, en het kind de spreuk met de woorden van denzelven inprente, immers zoo dikwijls de zin daarvan nu, na de hier gegevene opheldering, duidelijk is. Gemeenzaamheid met de eigene woorden van het gewone Lees- en Huis-boek in ieder Christelijk

{==184==} {>>pagina-aanduiding<<}
huisgezin is van een onberekenbaar nut, en de nieuwere overzettingen hebben dikwijls zelfs voor het kind die kracht niet. Wij prijzen echter dezelve, ook in dit boekje; maar het zij en blijve opheldering; liefst prenten wij het kind de gewone woorden van den Huisbijbel in het geheugen, met uitzonderinge dán alleen, wanneer dezelve of genoegzaam onverstaanbaar zijn, of den zin geheel niet treffen. Dezen tekst er bij te voegen, had de kosten onnoodig verzwaard: het is zelfs goed, dat men gedrongen worde, den Bijbel zelven telkens in te zien.

Verzameling van aardige en het verstand opscherpende Anekdoten. Een St. Nikolaasgeschenkje voor de Jeugd. Te Rotterdam, bij J. Hendriksen. In kl. 8vo. 200 Bl. f :-18-:

Het is met den Uitgever van dit Anecdotenboekje als met zijne Collegas in genere: hij brengt uit zijnen schat voort oude en nieuwe dingen. Van het eerste is ons één staaltje voorgekomen, zeldzaam om de verkleeding. Elk, namelijk, die Latijn kent, kent insgelijks fedrus verhaal van den boer met het jonge varkentje onder den mantel, dat niet zoo natuurlijk knorde als zekere poetsemaker; hiervan nu vindt men hier eene tweede uitgave, maar in het Engelsch. Misschien is het wel even min in de oudheid als in Engeland voorgevallen; maar dan maakt het althans hier onder de anecdotes geene zoo goede figuur als ginds onder de fabelen. Enfin, vele andere schijnen minder bekend en ons aardig toe, inzonderheid van die soort, welke de Engelschen blunders, wij bokken - elders lazen wij: omgekeerde puntof wel stomp-dichten - gewoon zijn te noemen. Zie hier, ter proeve, een en ander.

Verstandige Keus.

Uit hoofde van zeker misdrijf, werd iemand ter dood veroordeeld. Uit bijzondere genade, evenwel, had men hem vergund, zelf zoodanige soort van dood te verkiezen, als hij wilde. ‘Welnu,’ zeide de karel, ‘als ik dan toch vrijheid van keus heb, zoo wil ik van ouderdom sterven.’


{==185==} {>>pagina-aanduiding<<}

Een Wonder,

Een dorppachter was in de stad gekomen, en had, naar zijne gewoonte, wat te diep in het glaasje gekeken. Bij geluk had hij een zeer geoefend en mak paard, waarmede hij, des avonds, zachtjes naar huis reed.
Eenige onbedachte jonge lieden, welke met den dronken pachter eene grap wilden hebben, hadden hem op eene plaats, daar hij voorbij moest komen, opgewacht, namen hem van het paard, stelden zich aan alsof zij alle zijne zakken ontledigden en uitplunderden, (hoewel zij hem toch niets ontnamen) en zetteden hem vervolgens, het achterste voor, te paard; terwijl zij hem evenwel daarop vastbonden, opdat hij er niet mogt afvallen en een ongeluk krijgen. - De beschonken man liet zich dat alles doen, zonder er een woord tegen te spreken.
Het paard ging zachtjes met zijnen heer voort, en bragt hem alzoo gelukkig te huis.
De pachter riep; - zijne vrouw deed hem open, ten hoogste verwonderd over de zonderlinge manier, waarop zij haren man te paard zag zitten. ‘Mijn God,’ schreeuwde zij, ‘wat is u dan overgekomen?’
‘Ach, Marregriet!’ antwoordde de stamelende pachter, ‘schurken! - schurken hebben mij geplunderd, en die laaghartige deugnieten, ziet gij, hebben, daarenboven, mijn arme paard den kop afgesneden.’

Slecht nagevolgd.

Voor eenen Organist had men het volgende grafschrift op zijne grafzerk gezet:
Hier ligt de Organist N.N. Hij bevindt zich thans in een oord, waar zijne muzijk door eene duizendmaal betere muzijk overtroffen wordt.
Dit grafschrift, hoe zonderling ook, beviel nogtans eenen ouden vuurwerker zoo wél, dat hij in zijn testament uitdrukkelijk beval, na zijn overlijden, het volgende grafschrift op zijne zerk te plaatsen:
Hier ligt de Vuurwerker N.N. Hij bevindt zich thans op eene plaats, waar zijn vuurwerk door een duizendmaal grooter vuurwerk overtroffen wordt.


{==186==} {>>pagina-aanduiding<<}

Aan den heer Ridendo &c. op den uitkijk.

(Zie Recensent, No. II. Antikritiek.)

Indien ons, bij het lezen van uw gekout, het: ‘pietate gravem et meritis si forte virum quem,’ niet ongelukkig te binnen kwam, dan zijt gij die vir quidam, en is de Heer haakman de pius Aeneas; en wij - maar neen, dat wij hindert u, - ik ben het manneke dat kleur op kleur krijgen moet, enz. en het silent moogt gij er wel bijvoegen, daar ik welnig meer dan ‘peccavi’ zeggen wil.
‘Die kaatsen wil, moet den bal wachten;’ maar dat ik hem zoo knap en gevoelig vlak tegen de scheenen krijgen zou, had ik waarlijk niet gedacht; en dat, omdat ik de Balance, en om den titel, en omdat zij, in mijn oog, maar weinig betrekking had tot het voorgaand droomgezigt, (waarvan zij de Appendix genoemd wordt) voor een afzonderlijk stuk heb aangezien! Ik had ook aan den Appendix van menigen Catalogus moeten denken!....
Dat haakman geen fokke is, meen ik duidelijk genoeg gezegd te hebben; echter bedank ik u voor het nader berigt hiervan: evenwel, zij waren beiden lachverwekkers; want de Heeren van Doctrina zullen toch ook wel eens bij eene Verhandeling van fokke, zoo wel als nu bij deze van haakman, (volgens uw berigt) hoewel dan misschien minder schaterend, gelagchen hebben. Maar daarom mogt ik tusschen beide die gelachverwekkende Redenaars geene vergelijkende parallel trekken, want zij werkten in een verschillend genre; gelijk Hansworst ook al in zeker genre werkt. Evenwel, zij zijn ieder in hun genre even goede Satyrici. Waarlijk, het was dom van mij, dat ik het genre niet opmerkte! Het gebeurt mij intusschen wel eens meer, en het is misschien mijn ongeluk, dat ik bij sommige Satyrici niet lagchen kan, daar evenwel anderen schaterend lagchen; en zoo ook omgekeerd. Ik moet daarom in het vervolg voorzigtiger zijn bij het beoordeelen van hetgeen gelach verwekt; indien het Publiek voortaan mijne recensiën nog maar lezen wil! Eilieve, Mijnheer! kunt gij mij ook berigt zenden, wanneer en waarover men in Doctrina zoo al lacht? want daar zit het beschaasd Publiek; dit erken ik nu, en zonder

{==187==} {>>pagina-aanduiding<<}
eenige uitzondering; immers Gij, Mijnheer, zijt daar lid, en toejuicher, en onder de genen, die de Redenaars overhalen tot het uitgeven van hunne gelachverwekkende Redevoeringen tot nut en vermaak! Aan u had ik dus een best adres.
Iterum peccavi; want, behalve onschuldig vermaak, (dat ook zijne nuttigheid heeft) zag ik in des Dokters Reis naar de Maan volstrekt geen nut. Maar, naar het schijnt, verschillen wij zeer over hetgeen al of niet nuttig is. Gij gaat (zekerlijk tot nuttige stichting) nog al veel in kerken, daar gij een Sermoen hoort, dat in vorm en gang (misschien ook in onderwerp en strekking) veel heeft van de gewone (ook wel eens Ironisch-comische?) Verhandelingen in Felix Meritis, Concordia, en Doctrina: mij mogt dit éénmaal gebeuren, maar voor de tweede maal, en bij denzelfden prediker, gebeurde het mij zeker niet. Maar dat is nu uw smaak, en van daar welligt, dat gij in de preekaardige Verhandeling van den Dokter zoo weinig preekaardigs vond; afwisseling vermaakt, en hier vondt gij, de komische of satyrische zetten er uit genomen, niets meer dan een doodmager preekskelet, (namelijk van dat genre, als gij bij voorkeur hooren gaat;) en te magerder zeker nog, omdat de toepassing op het einde tot het wezen eener preek niet behoort, volgens de Verhandeling in ons Tijdschrift van het vorig jaar, ‘men zegt van Prof. B.....’ NB. Dit men is de Prof. zelf, volgens de Voorrede van zijne uitgegevene Leerredenen; (maar deze zijn welligt ook niet van uwen smaak, al hebben zij ook geene toepassing aan het eind.) Maar ik, die met de gewone predikwijze in andere kerken dan meer bekend ben, meen, dat men, de komische en satyrische zetten uit haakman's Verhandeling uitschrappende, er, zonder de invoeging van vele nieuwe denkbeelden, gemakkelijk eene stichtelijke predikatie van maken kan; hoewel dezelve dan in uwe, en misschien ook in mijne eigene oogen, wel een wat
mager beestje wezen kon, waaromtrent dan evenwel het ‘transeat cum caeteris!’ gelden mogt.
Dat ik gezegd heb dat de Dokter zijnen droom al droomende ter neder schreef, hebt gij zeker zoo wat half slaapdronken het Publiek op de mouw gespeld. En daar wij het over de Balance zoo eens zijn, zou het jammer zijn, dat de Reis naar de Maan tusschen ons een twistappel blijven moest. Neemt gij het door mij daaromtrent gezegde dan maar in bonam par-
{==188==} {>>pagina-aanduiding<<}
tem, zoo is dat fraaije stuk, naar uw gevoelen dan ook in mijn oog, een meesterstuk. Voor het overige, dat iemand in maatspraak iet goeds, maar, als hij proza schrijft, iet zeer middelmatigs levert, is, naar mijne gedachte, niet buiten voorbeeld. De luim laat zich niet dwingen, Mijnheer! en er zijn enkele Vernuften, waarvan het geldt, als de geest vaardig wordt:

Sponte sua carmen numeros veniebat ad aptos, 
Et quod tentarem scribere versus erat. 

Ik hoop intusschen, Mijnheer! dat de Dokter u eene goede dosis schrikpoeder zal hebben toegediend, en dat het gezegende werking deed, toen gij meendet, dat ik drie man zeven armen af ging slaan; want het zou mij smarten, zoo die schrik u benadeeld had. Ik neem veel deel in u; want ik heb aan u groote verpligting. Zelf gerecenseerd te worden, is voor een' steller van recensiën een zonderling genoegen, en vóór de verschijning van den onlangs schijndooden, maar nu weder als een phoenix uit zijne asch verrezenen, Reoensent ook der Recensenten eene groote zeldzaamheid; en ik moet u zeggen, Heer Confrater! dat uwe welligt eerste proeve den meester belooft. Zoo nu de Heer haakman weder iets uitgeeft, is de loffelijke recensie gereed: ‘dat schrijven en redevoeren voor hem slechts een bijwerk is; dat hij dit beide doet ten gevalle van eenen gullen vriendenkring en op deszelfs dringend aanzoek; en dat men alzoo van hem niet dat geacheveerde vorderen kan, dat men van eenen geleerden van beroep of een genie met regt verwachten mag.’ En wij zouden ons wel reeds bij voorraad tot zoodanig eene recensie willen verbinden, indien niet misschien wederom een Appendix (als bij de stukjes thans tusschen ons in quaestie) ons tot een' minder karigen lof verpligten zal. - Ik haast mij met dit mijn geschrijf, of het welligt nog tijdig komen mag, om bij den Recensent ook der Recensenten voor een verzoek om genadig regt te kunnen gelden: want tot u, die voor den Heer haakman zoo moedig optrad, oude bedaarde Heer! eenvoudig Man of Jongeling! (al naar uw believen, zoo als gij u noemen wilt) zeg ik eenvoudig: masculam defensionem ex animo gratulor.

De Rec. in de Letteroeff. van Dr. haakman's Verh. enz.





{==189==} {>>pagina-aanduiding<<}

Boekbeschouwing.

Leerredenen van Matthijs Siegenbeek. Te Haarlem, bij A. Loosjes, Pz. 1814. In gr. 8vo. XX, 311 Bl. f 2-18-:

Een ieder, die met den gang der wijsgeerige beschaving gedurende de laatste jaren in Duitschland bekend is, weet, dat dezelve veel invloed gehad heeft op de beschouwing en behandeling der H. Schrift. Zonder over het voor- en nadeelige van dezen invloed uit te weiden, merken wij slechts aan, dat de beoefening der Wijsbegeerte aanleiding gaf, om de zoogenoemde hoogere Kritiek op de verklaring van den Bijbel toe te passen, en daardoor veel vrijer denkbeelden over het ontstaan, over de waarde en het gezag van denzelven in omloop bragt, ja zich uitstrekte op de voorstelling van de hoofdwaarheden, in dat Boek vervat. Van daar, dat de H. Schrift, als Goddelijke Openbaring, en als Woord des Levens, voor vele Leeraars van den Godsdienst, zoo niet overtollig, althans minder noodzakelijk werd; en van daar dus ook, dat derzelver Leerredenen niets anders van het Christendom hadden, dan den tekst, als een passend opschrift gebezigd, ja dat eindelijk spreekwoorden de plaats van teksten uit den Bijbel bekleedden.
Onze Landaard, door eene hem eigene bedaardheid minder vatbaar voor dergelijke buitensporigheden, bleef meer den gewonen weg betreden, en maakte zich de vorderingen onzer Naburen ten nutte, zonder tot derzelver overdrevene begrippen te vervallen. En zoo bleef de beoefening der Wijsbegeerte een' heilzamen invloed op de beoefening der Godgeleerdheid behouden, en stond eene gezonde grammatikaal-historische Uitlegkunde den Leeraar van den Godsdienst als eene veilige

{==190==} {>>pagina-aanduiding<<}
leidsvrouw ter zijde. De Bijbel bleef bij ons de éénige, ware grondslag van het openbaar onderwijs; het was Christelijke waarheid, die verkondigd werd, een Christelijke geest, die alles bezielde.
Eene oppervlakkige vergelijking van de voortbrengsels der beroemdste Kanselredenaars van Duitschland en van ons Vaderland kan het gezegde bevestigen. De werken van eenen van der roest, stuart, van der palm en anderen staan als heerlijke bewijzen aan onze zijde, en de voor ons liggende Leerredenen van den Hooggel. siegenbeek verdienen in dit opzigt allezins naast dezelve gesteld te worden. Een diep gevoel van de hooge waarde des Bijbels als het woord van God, eene hartelijke belangstelling in de zaak des Christendoms, eene grondige behandeling van den tekst, en een regt Christelijke geest, onderscheiden deze stukken zeer voordeelig, en maken de aankondiging van dezelve voor ons tot een wezenlijk genoegen.
De Hooggel. Schrijver geeft in het Voorberigt de redenen op, die hem tot de uitgave van dezen Bundel hebben bewogen. Schoon wij voor ons van oordeel zijn, dat het uitgeven van goede Leerredenen, althans zoo als deze, geene veronstschuldiging behoeft, wij houden ons echter verzekerd, dat een ieder de ‘geheel bijzondere redenen’ van den Heer siegenbeek met belangstelling lezen zal. Deze redenen betreffen den tegenwoordigen staat van het Doopsgezinde Kerkgenootschap, waartoe de Schrijver behoort. ‘Er was misschien een tijd,’ zegt hij, ‘waarin ons Doopsgezind Kerkgenootschap zich beroemen mogt aan andere Kerkgenootschappen in ons Vaderland, en bijzonder aan het grootste en aanzienlijkste onder dezelve, over 't geheel, in predikwijze vooruit te wezen. - Dan, sedert de laatste twintig jaren, is in dezen onder het Hervormde Kerkgenootschap eene zoo groote verbetering tot stand gebragt, dat het onze, wel verre van zich zijnen vroegeren roem langer te willen toeëigenen, integendeel zich gelukkig

{==191==} {>>pagina-aanduiding<<}
mag rekenen, wanneer het slechts kan doen blijken, in het bedoelde opzigt niet ten achteren te zijn. Intusschen, terwijl vele Leeraren onder de Hervormden zich, als om strijd, beijverden, om door de uitgave hunner voortreffelijke stukken de zoo grootelijks verbeterde preekmanier, door hen aangenomen, onder de hunnen meer en meer te verspreiden, en op die wijze den roem van hun Kerkgenootschap met hunnen eigenen in top voerden; terwijl ook onder andere Protestantsche Christenen bekwame mannen, door het in het licht zenden van fraai bewerkte Leerredenen, voor zichzelven en de hunnen lof behaalden, was er onder de Leeraren van ons Kerkgenootschap in de laatste jaren schier niemand, die van zijnen arbeid, als Kanselredenaar, eenige proeven deed in het licht verschijnen.’ Hulshoff en van der ploeg waren de éénigen, die, in een tijdsverloop van omtrent twintig jaren, preken uitgaven. ‘Deze zoo algemeene en langdurige schroomvalligheid onzer Leeraren in de uitgave van hunnen kanselarbeid, waaruit het onverdiende vermoeden van merkelijken teruggang onder ons zou kunnen oprijzen, was het voornamelijk, welke mij, na lang aarzelen en niet zonder den raad en het gezag van mannen, op wier kunde en vriendschap ik meende even groot vertrouwen te mogen stellen, tot het besluit deed komen, om een klein getal van Leerredenen in het licht te geven.’
Wij juichen den verdienstelijken Man van ganscher harte toe over zijn besluit; maar meenen over den grond van hetzelve met hem eenigzins te moeten verschillen. Het komt ons, namelijk, voor, dat de Hooggel, Schrijver over zijn eigen Kerkgenootschap wat al te nederig denkt, en, zonder aanstoot te geven, over de verdiensten van hetzelve min schroomvallig had mogen spreken; daar het toch niet zoo zeer de Doopsgezinden waren, die zich die verdiensten aanmatigden, als wel de andersdenkenden, die hun dezelve toeken-
{==192==} {>>pagina-aanduiding<<}
den. Men denke niet, dat wij den lof, welken de Heer siegenbeek aan de groote vorderingen van het Hervormd Kerkgenootschap in predikwijze, ja in den geheelen omvang der Godgeleerdheid, sedert de laatste twintig jaren, geeft, eenigzins willen verkleinen; neen, wij vereeren met hem de uitstekende bekwaamheden en uitgebreide geleerdheid van eenen van der palm, van voorst, muntinghe en anderen, die wij als sieraden van ons Land beschouwen; maar het schijnt ons toe, dat hij in zijn oordeel over de predikwijze eenige eenzijdigheid aan den dag legt, en de waarde van alle preken naar derzelver meerdere of mindere gelijkheid met de modellen, door de Hervormden gegeven, afmeet. Wij voor ons zouden denken, dat men in dezen meerdere ruimte moet gedoogen, en dat het prediken een zoo wijduitgestrekt en wijdverschillend vak is, dat men de eene of andere manier bezwaarlijk als de eeniglijk ware kan opgeven. Een ieder volgt hierin zijn' eigen' aanleg; en dit is 't, wat den vorm en toon der preken bepaalt. Schoon wij dan ook voor ons, met siegenbeek, de manier van van der palm zouden verkiezen, gelooven wij echter, dat andere Mannen, schoon in manier van gemelden Meester afwijkende, niet minder voortreffelijke stukken dan deze hebben geleverd. Wij meenen in dezen niet beter te kunnen doen, dan ons te beroepen op hetgeen deze laatste, in de Voorberigten voor zijne meesterstukken,
hieromtrent zoo waar en treffend zegt.
Wat de Hoogleeraar over het gering aantal van uitgegeven preken van Doopsgezinde Leeraren aanvoert, schijnt ons volkomen waarheid te zijn, daar de laatste twintig jaren niet meer dan twee eigenlijke verzamelingen van Leerredenen hebben opgeleverd. Doch wanneer men zich de onderscheidene gevoelens en de natuurlijke schroomvalligheid van velen omtrent het uitgeven van preken te binnen brengt, en den kleinen omvang van dat Genootschap, benevens de ongunstige

{==193==} {>>pagina-aanduiding<<}
tijden, hier bijvoegt, zal men zich daarover niet verwonderen; terwijl sommige uitgegeven stukken, en onder andere vele Verhandelingen in teylers Godgeleerd Genootschap, door Doopsgezinden geschreven, alle vermoeden van teruggang in godsdienstige kennis over 't algemeen bij een' ieder onderdrukken. De Heer siegenbeek is er ook verre af, van dit vermoeden als regtmatig te beschouwen, en noemt hetzelve onverdiend; maar hij vreest nogtans, dat het bij sommigen zou kunnen oprijzen, en wil deze Leerre enen ‘tot eene proeve doen strekken, dat ook de Leeraren van het Doopsgezinde Kerkgenootschap’ (waartoe de Heer siegenbeek, als Predikant der Doopsgezinden te Leiden, mede behoort) ‘zich de vorderingen der geestelijke welsprekendheid in de laatste jaren, naar hun beste vermogen, hebben trachten ten nutte te maken.’ Schoon wij dan ook van oordeel zijn, dat het Doopsgezinde Genootschap alle reden heeft, om zich over de uitgave van dezen Bundel te verblijden, meenen wij echter, dat de aangevoerde drangreden van den Hoogleeraar vooralsnog minder noodig is; vermits dat Genootschap niet slechts op den eens betreden weg is blijven voortwandelen, maar ook, de kleine omvang in aanmerking genomen, met de anderen gelijken tred houdt.
Bij deze drangreden voegt de Hoogl. nog eene andere, geheel in zijne bijzondere omstandigheden gelegen, welke zijn hart en zijnen ijver voor zijnen post als Predikant eer aandoet. Hij zegt: ‘Door eene gansch onvoorziene wending van mijn lot in een' anderen werkkring geplaatst, dan waartoe ik, door de edelmoedige medewerking bovenal der Doopsgezinde Gemeente te Amsterdam, in mijne jeugd werd opgeleid, en daardoor aan mijne oorspronkelijke bestemming, om bij eenige Gemeente in ons Vaderland den post van Leeraar te bekleeden, niet dan voor een klein gedeelte kunnende voldoen, achtte ik mij boven anderen gehouden, om, door het gemeen maken van

{==194==} {>>pagina-aanduiding<<}
eenige vruchten van mijnen kanselarbeid, het gebrekkige in het beantwoorden aan mijne eigenlijke bestemming, ten minste eenigermate, te vergoeden.’ - Het vervolg van dit Voorberigt loopt over den inhoud, aanleg en stijl dezer Leerredenen, waarin wij, behoudens onze reeds gemaakte aanmerking over het eenzijdige, menig waar en treffend gezegde vinden.
In de stukken zelve heerscht veel verscheidenheid. Zij zijn niet zoo zeer van een' redenerenden en betoogenden aard, als wel tafereelen, die de eene of andere waarheid levendig voorstellen. Zijn de onderwerpen met oordeel gekozen, in de behandeling straalt niet minder smaak en keurigheid door. Die behandeling is zoo onderscheiden als de tekst, en ontwikkelt deszelfs geheelen inhoud. Nieuwheid en oorspronkelijkheid van denkbeelden moge deze Leerredenen niet onderscheiden, de Schrijver betuigt, als Prediker, geene aanspraak te maken op den lof van oorspronkelijkheid en schranderheid, omdat dit hem van het eigenlijk doel van het Christelijk prediken te zeer schijnt af te wijken. Intusschen schijnen zij ons daardoor wel eens die belangrijkheid te missen, welke de aandacht der hoorders of lezers onwillekeurig boeit; die kracht der welsprekendheid, welke de harten onwederstandelijk vermeestert en medesleept. Het zijn voortreffelijke Leerredenen, die eene zorgvuldige bewerking en fijne beschaving aan den dag leggen, en ‘dien toon van ernstige en gemoedelijke roering bezitten, geschikt om de waarheden en leeringen van den Godsdienst niet enkel door het verstand te doen toestemmen, maar ook het hart een belangwekkend, levendig en werkzaam gevoel daarvan in te storten.’ Alles is bevallig en sierlijk, en overal heerscht dezelfde gelijkmatige toon, zonder door stoute en verrassende wendingen te worden afgebroken. Hier en daar is de invloed van de zorgvuldige bewerking wat al te zigtbaar, en zouden wij voor ons wat minder sierlijkheid wenschen. De stijl is, gelijk men kan verwachten, zeer gekuischt, ja

{==195==} {>>pagina-aanduiding<<}
misschien hier en daar wat al te keurig; hij is doorgaans duidelijk en gemakkelijk; maar het ontbreekt ook niet aan zinsneden, die lang en ingewikkeld zijn, zoo als bl. 74 en 75.
Doch laten wij het boven gezegde door een kort verslag van de bijzondere stukken trachten te staven.
De eerste Leerrede, over 1 Cor. XIII:13, heeft tot opschrift: Geloof, Hoop en Liefde, de onontbeerlijke gidsen van den mensch door dit leven, hem in het Evangelie toegevoegd. Eene beknopte, maar bondige verklaring van den tekst gaat vooraf, waarin wij alleen het 12de vs. Dan zal ik kennen, gelijk ook ik gekend ben, minder juist omschreven achten door: ‘Aldaar zal ik kennen met die wetenschap, welke mij door God zelven zal zijn medegedeeld.’ De Apostel wil met die woorden, naar ons inzien, zeggen: ‘Aldaar, in dien volmaakteren staat, zal ik met die wetenschap kennen, waarmede God mij nu kent en doorgrondt.’ - De drie deelen van deze Leerrede ontwikkelen de natuur van het genoemde verheven drietal, de belangrijkheid en de noodzakelijkheid van hetzelve in dit leven, en beschouwen het eindelijk als eene weldaad, aan welke wij alleen door het Christendom deel kunnen erlangen.
De tweede Leerrede, over Genes. XXI:14-19, schetst Hagar in de woestijne, als een beeld van 's menschen staat in dit leven. Hagar's treurig wedervaren en droefheid wordt als een eigenaardig afbeeldsel beschouwd van 't geen den mensch meermalen hier op aarde bejegent, en van de zielsgesteldheid, waartoe hij daardoor gebragt wordt; terwijl de uitkomst, aan haar geschonken, de vaderlijke zorg der Voorzienigheid in een treffend licht voorstelt. Levendig en roerend is de schildering van het omzwerven en de uitredding van Hagar, en doet ons al de grootte van dat lijden en van die weldaad gevoelen. De toon stemt zoo geheel overeen met den aard van het onderwerp, en stelt al den troost van het Evangelie zoo treffend voor, dat men zich onwillekeurig bemoedigd en opgebeurd voelt.

{==196==} {>>pagina-aanduiding<<}

De heerlijkheid van Christus, als het beeld van God, is het onderwerp, dat in de derde Leerrede, volgens 2 Cor. IV:4, behandeld wordt. Een grootsch en verheven onderwerp, den belangwekkenden aanhef allezins waardig, welken wij bl. 59 en 60 lezen! Vier eigenschappen zijn het, welke ons Christus als het beeld van God voorstellen: 1. Weldadigheid; 2. wijsheid; 3. vlekkelooze volkomenheid, en 4. goddelijke magt en wetenschap. Deze bijzondere eigenschappen worden uit het leven van den Heiland zoo duidelijk ontwikkeld en zoo krachtig voorgesteld, dat een ieder zijne eerbiedige vereering van Jezus, als het beeld van God, levendig in zich voelt oprijzen. Wij zijn er verre af, van dit gevoel aan iemand te betwisten; ja wij kunnen ons verbeelden, dat deze preek, vooral met de voordragt van den welsprekenden Man, hare bedoelde werking op de hoorders niet heeft gemist; maar wij voelen ons echter gedrongen, te betuigen, dat de behandeling, naar ons oordeel, aan het oogmerk niet voldoet. Wij missen, bij de voorstelling van Gods beeld in de onderscheidene eigenschappen van Jezus, die eenheid, waardoor Hij daar staat als de Eene en Eenige, bij wien alle volmaaktheden tot één harmonisch geheel vereenigd waren; en de opgegevene punten zijn niet zoo volstrekt noodzakelijk, dat derzelver getal niet vermeerderd of verminderd zou kunnen worden. Het komt ons voor, dat het ééne groote punt hier ontbreekt, waaruit alle andere eigenschappen als zoo vele stralen uitgaan, die hoofdeigenschap, waarvan de anderen slechts wijzigingen zijn, namelijk de liefde. De eerste eigenschap, weldadigheid, drukt dit op verre na niet ten volle uit; ofschoon, bij de nadere ontwikkeling, aan dit woord eene ruimere beteekenis gegeven wordt, dan hetzelve oorspronkelijk heeft Verder schijnt het ons toe, dat alle uitdrukkingen niet naauwkeurig overeenstemmen; daar op bl. 88 gezegd wordt, dat Jezus een vermogen
bezat, ‘na grenzende aan dat eener volstrekte Almagt;’ terwijl op de volgende bladz. dit vermogen eene magt ge-
{==197==} {>>pagina-aanduiding<<}
noemd wordt, ‘gelijk aan die van den hemelschen Vader.’ Ook achten wij de betuiging des Hoogleeraars op die zelfde bladz., dat Jezus, ‘onafhankelijk van gedurige hemelsche ondersteuningen bij bijzondere voorvallen, in zichzelven de vrije oefening van een vermogen bezat, na grenzende aan dat eener volstrekte Almagt,’ niet overeenkomstig met de veelvuldige verklaringen des Heilands van zijne afhankelijkheid van den Vader, en onder andere met het gebed van denzelven bij de opwekking van Lazarus, Joann. XI:41 enz., vooral met de uitdrukking zelve: Ik wist, dat Gij mij altijd hoort.
De vierde Leerrede is aan eene bijzondere gelegenheid toegewijd, namelijk aan de godsdienstige viering van Leidens verlossing op den 3den van Wijnmaand 1574, en heeft tot tekst Psalm CXXVII:1. Na eene korte toelichting der tekstwoorden, vestigt de Redenaar de aandacht eerst op de uitnemende werktuigen, van welke de Goddelijke Voorzienigheid zich ter verdediging en uitredding der stad bediende, en roept ten andere de merkwaardigste omstandigheden van hare belegering en ontzetting voor het geheugen terug. De tekst is welgekozen, en geeft eene gepaste aanleiding, om er de gemelde bijzonderheden aan te knoopen. Het geheel vertoont ons, in een schoon tafereel, den hoogen nood en de verlossing der stad, en schetst ons met krachtige trekken het verheven karakter dier groote mannen, die zoo blijkbaar middelen waren in Gods hand tot behoud van Leiden en van het Vaderland. Intusschen komt het ons voor, dat het geschiedkundige van de godsdienstige beschouwingen te veel is gescheiden; dewijl de regte toon van zulke gelegenheidspreken vordert, dat alles één geheel uitmake.
In de vijfde Leerrede wordt ons Nathan bij David, naar 2 Samuel XII:1-7, voorgesteld. Eene heerlijke stof! Wie kent ze niet? En wie, die ze kent, is niet begeerig, dezelve door eenen Man, als siegenbeek, behandeld te zien? Wij noodigen een' ieder

{==198==} {>>pagina-aanduiding<<}
tot de lezing van deze preek uit, overtuigd, dat zij het gevoel van eerbied voor den Bijbel, van bewondering voor den wijzen en welsprekenden Godsman, en van hoogachting voor de begaafdheden van den gewijden Redenaar, zal opwekken. Het onnavolgbaar schoon en roerend verhaal is met oordeel en smaak behandeld, en noch de Kunstregter, noch de Zedeleeraar blijft onbevredigd. Het verwondert ons, dat de Heer siegenbeek, bij de ontwikkeling van het fraaije des tafereels, geene partij heeft getrokken van het laatste gedeelte, dat even veel, als het eerste, tot het bedoelde einde afdoet.
Het gebed van Jezus, na zijne afscheidsredenen, Joann. XVII:1-26, maakt het onderwerp uit van de zesde Leerrede. Dit gebed wordt in drie hoofddeelen gesplitst, waarvan het eerste, van vs. 1-8, meer tot den Heiland zelven, zijne verrigtingen, en de naderende voleindiging van zijn werk op aarde, betrekking heeft; het tweede, van vs. 9-19, eene voorbede behelst voor zijne hem thans omringende Leerlingen; het derde, van vs. 20-24, eene dergelijke voorbede voor allen, die door de prediking zijner Leerlingen tot belijdenis van Hem en zijne leer zouden gebragt worden; terwijl de laatste verzen van dat hoofdstuk, als meer bijzonder ten nutte en behoeve zijner vertrouwdste Leerlingen gesproken, beschouwd worden. In deze preek heerscht een stille en roerende toon, die met den aard van het onderwerp uitnemend overeenkomt, en ons het onbeschrijfelijk groote en liefderijke in 's Heilands bede levendig doet gevoelen.
De zevende Leerrede, over Spreuk. III:13-18, schetst de uitnemende waarde der Godsvrucht. De tekst wordt bij deelen ontleed, en maakt te gelijk de schets der preek uit. Vier hoofdverdeelingen, waarvan de eerste het 13de, de tweede het 14de en 15de, de derde de beide daarop volgende verzen, en de vierde het 18de vers bevat, ontvouwen het schoone en krachtige van de voorstelling des Sprenkschrijvers.

{==199==} {>>pagina-aanduiding<<}

Jezus, een voorbeeld van den mensch vereerende gevoeligheid; ziet daar het schoon onderwerp, dat in de achtste Leerrede, over Joann. XI:35, behandeld wordt! De Redenaar schetst in de eerste plaats het beeld der ware en den mensch vereerende gevoeligheid, in haren oorsprong, in de beginselen, waardoor zij bestuurd wordt, en in hare werkingen, en toont daarna meer uitvoerig aan, dat ieder trek van het geschetste beeld in Jezus op 't heerlijkst aanwezig was. Het is een schoon en bevallig tafereel, dat hier voor ons opgehangen wordt; maar wij zouden het geheel bijzondere en eigene in de gevoeligheid van Jezus, als het zuivere beeld der menschheid, doorgaans gaarne wat nader aangewezen zien.
De negende Leerrede, over Hand. XII:5-17, schetst ons de verlossing van Petrus uit de gevangenis. Wij worden eerst opmerkzaam gemaakt op het schoone en aandoenlijke der voorstelling; vervolgens op de onbedriegelijke kenmerken van waarheid, in het verhaal verspreid; en eindelijk op het opbeurende, bemoedigende, en ter godsvrucht krachtiglijk dringende.
De laatste Leerrede, over Matth. XI:28, stelt het Evangelie voor, als ingerigt ter bevordering van zielerust. Het eerste gedeelte schetst de genen, die de Zaligmaker in den tekst tot zich noodigt, namelijk hen, die door het knellend pak van zondenschuld ter nedergedrukt worden, die, vermoeid van teleurstellingen, naar een hooger en bestendiger geluk uitzien, die onder den last van knellende en beangstigende zorgen gebogen gaan, die door grievende smarten en tegenheden geteisterd worden; en het tweede toont, hoe Jezus aan de belofte, van dezulken rust te geven, in zijn Evangelie gestand doe. Deze Leerrede is een waardig slot van dezen Bundel, en zal den bedoelden indruk bij niemand missen. Alles is met warm gevoel en kieschen smaak voorgesteld, en strekt tot een schoon bewijs van den hoogen eerbied des Redenaars voor het Christendom. Maar gelijk wij van oordeel zijn, dat in alle deze

{==200==} {>>pagina-aanduiding<<}
stukken de beschavende hand doorgaans te veel zigtbaar is, zoo meenen wij ze vooral hier te ontdekken. De inleiding schijnt ons al aanstonds deze aanmerking te wettigen. Wij achten ze te kunstig voor de eenvoudigheid en waardigheid der gewijde Welsprekendheid, waarvan de Hoogleeraar zelf in de Voorrede spreekt; en wij meenen niet te veel te zeggen, wanneer wij den stijl, daarin heerschende, als een bewijs aanvoeren, dat hij zijn beginsel van eenvoudigheid en duidelijkheid niet overal is getrouw gebleven. Het half Oostersch en lang uitgewerkte beeld moet, onzes inziens, voor vele toehoorders even veel duisterheid veroorzazen, als die ‘scherpzinnige vertoogen, of vernustig uitgewerkte verhandelingen,’ waarvan in het Voorberigt gesproken wordt.




Onderzoekingen naar den toestand des Christendoms in Azië, benevens eenige berigten aangaande de Overzettingen der H. Schrift in de Oostersche talen; door Claudius Buchanan, Th. Dr., voormalig Onder-Provoost van het Kollegie op het Fort William in Bengalen, en Lid van de Aziatische Maatschappij. Volgens de negende Uitgave uit het Engelsch vertaald, enz. door J. Werninck, Th. Dr., Nederduitsch Predikant te Londen, enz. Te Haarlem en Rotterdam, bij A. Loosjes, Pz. en J. van Baalen. 1814. In gr. 8vo. IV en 346 Bl. f 2-18-:

Bij de beoordeeling der Leerrede van den Eerw. scott voor het Bijbelgenootschap (zie Letteroeff. 1814. bl. 643.) deelden wij eenige bijzonderheden mede, aldaar uit de berigten van den Heer buchanan ontleend, welke ons verlangen naar deze berigten zelve opwekten. Thans zien wij die door den Eerw. werninck in onze taal overgebragt; een werk van

{==201==} {>>pagina-aanduiding<<}
zeer groot aanbelang voor de kennis der voortgangen des Christendoms in het Oosten, welke de Schrijver uitmuntende gelegenheid had, van nabij te leeren kennen; daar hij, als lid van het Collegie op Fort William, naar de reeds bestaande of nog te vervaardigen overzettingen der H. Schrift in de Oostersche talen onderzoek moest doen, en tot dat einde ook den betrekkelijken toestand des Christendoms en der valsche Godsdiensten, als een noodzakelijk vereischte, onder zijne nasporingen moest begrijpen. Hij doorkruiste met dat oogmerk het Indische Schiereiland van Calcutta naar Kaap Comorin, en bezocht driemaal het Eiland Ceilon, hetwelk hem gelegenheid gaf, bijna onbekende Gemeenten van Christenen in de gebergten van Maley-Ala te leeren kennen, waarvan het verslag geenszins tot de minst belangrijke van dit werk behoort. Vooraf gaat een kort berigt wegens een Institut voor de studie der Chinesche taal in Bengalen, voornamelijk met betrekking tot de vertaling des Bijbels in die moeijelijke hieroglyphische spraak, 't welk echter door den Armenischen Christen joannes lassar, uit China geboortig, gelukkig begonnen is. Zijn oudste leerling josua marsham heeft reeds het eerste deel der werken van confucius vertaald, hetwelk door nog vier andere staat gevolgd te worden. Hierop volgt eene zeer uitvoerige vergelijking van de zeden der Hindoes met die der Indische Christenen. Wij leeren hier de keerzijde kennen van het bekoorlijke tafereel, ons door haafner in bijna alle zijne werken van de zeden der inboorlingen van Indostan opgehangen. Niet minder geldig, voorwaar, is het
getuigenis van buchanan, dan dat van onzen Landgenoot, daar beiden ooggetuigen waren; doch kan de schoone stijl van haafner nimmer de gruwelen en zedeloosheden van den Indischen eerdienst wegredeneren, welke laatste hij veeleer door zijne verhalen wegens de danseressen van den tempel staaft. De weg naar den tempel van Juggernaut (Jagrenat), door verbleekte menschenbeenderen, of roof-
{==202==} {>>pagina-aanduiding<<}
dieren, die op menschenlijken azen, gekenmerkt; de walgelijk onzedelijke en tevens barbaarsche eerdienst van dien Afgod, onder wiens wielen de dweepers zich vrijwillig laten verpletteren; de opoffering van vrouwen, op den brandstapel harer overledene mans, en het ombrengen van pas geborene meisjes, volgens een wettelijk gebruik in sommige streken, contrasteren op de treffendste wijze met het zuivere Christendom in Tanjoor, door de bemoeijingen der Deensche en andere Zendelingen ingevoerd, en 't welk zoo vele en goede vruchten gedragen heeft, dat de Inboorlingen thans de Europeërs beschamen; want ‘Fransche grondbeginselen hadden de Deenen bedorven en onverschillig gemaakt omtrent hunnen eigenen Godsdienst, en uit dien hoofde waren zij vijandig tegen de bekeering der Heidenen,’ (bl. 67.) Zoo heeft dan de heillooze Fransche wijsbegeerte haren vernielenden invloed tot over de Wereldzee naar de Indiën uitgebreid! - De ingeborene Christenen, daarentegen, geven de grootste blijken van aandacht op de voorstellen der Leeraars, die zij onder het aanhooren met ijzeren stiften op palmboomen naschrijven. Soms houdt de Prediker midden in zijn voorstel stil, en vraagt aan de Gemeente het laatst door hem gezegde, waarop zij dan vlug en vaardig antwoorden. De Rajah van Tanjoor is
het Christendom geheel niet ongenegen, schoon zelf nog een Heiden. Reeds zijn de H. Schristen in twee der vijf Indische hoofdtalen overgebragt; in de Tamulsche door de Deensche Zendelingen in de voorgaande Eeuw, en in de Bengaalsche door de Mennonietsche Zendelingen uit Engeland, onder welken Dr. carey zich door ongemeene kunde, vooral ook in het Sanskritsch, waarvan hij eene Spraakkunst heeft uitgegeven, onderscheidt. Van de drie andere hoofdtalen bearbeidt de geleerde Predikant martin de Indostansche, een Syrisch Bisschop de Malabaarsche, en ananda rayer, een bekeerd Bramin van hoogen rang, de Telingasche. Ook in de mindere talen of tongvallen van den Indostan

{==203==} {>>pagina-aanduiding<<}
eijn vertalingen begonnen. Op Ceilon is eene groote behoefte naar Bijbels in het Cingaleesch; op de Maleische kusten en eilanden is de geheele H. Schrift door de zorg onzer landgenooten, tijdens hunne heerschappij aldaar, in het Ooster-Maleisch overgezet. Dr. leyden, te Calcutta, is tot de voortzetting van dat goede werk in Ooster-Indië bijzonder geschikt; en er zijn nog vele afzonderlijke taaltakken, vooral de taal van Celebes, waarin de overzetting noodzakelijk ware. In het Arabisch en Perzisch zijn de vertalingen (dienende om twee geheel verouderde overzettingen te vervangen) begonnen door een' voornamen en kundigen Arabier, sabat, die eerst uit ijver voor het Islamismus zijnen vriend abdallah hielp ter dood brengen, daarna zelf met ijver het Christendom omhelsde, maar thans, helaas! volgens de jongste berigten, weder tot zijn' ouden Godsdienst is overgegaan. De Syrische Christenen in Indië, meer onder den naam van St. Thomas-Christenen bekend, houden nog veel van de oude zuiverheid der eerste Eeuwen der Evangelische bedeeling over. Schoon hun Godsdienst vele plegtigheden hebbe, is nogtans de leer des Bijbels (dien zij volgens de Syrische overzetting bezitten) bij hen doorgaans ongeschonden bewaard; zij komen in de hoofdzaken veel met de Protestanten, vooral met de Engelsche Kerk, overeen, daar zij ook door Bisschoppen bestuurd worden. Veel hebben zij deswege in vroeger tijd van de Portugesche Inquisitie moeten lijden, en zelfs is het grootste gedeelte hunner Gemeenten, volgens eene schikking met de Roomsche Kerk, tot derzelve
gehoorzaamheid overgegaan, met behoud nogtans hunner gewijde (Syrische) taal. Doch sommige Gemeenten, even als de Waldenzen in Europa, zochten in de gebergten rust en geloofsvrijheid. De Schrijver wenscht zeer eene vereeniging dezer aloude Gemeenten met de Kerk van Engeland. Niet weinig van deze eenvoudigheid verschilt de Roomsche Kerk te Goa, alwaar de Inquisitie (door den Schrijver in persoon bezocht) nog zeer veel van hare

{==204==} {>>pagina-aanduiding<<}
oude hardheid en vervolgzucht heeft overgehouden. - Op de Malabaarsche kust vindt men ook tweederlei Joden, blanke of Jeruzalemsche, en zwarte, welke de Schrijver niet onduidelijk te kennen geeft, dat wel overblijffels van de tien Stammen konden zijn, die in het Noorden van Indië en Tartarije nog in aanmerkelijken getale zouden verspreid zijn. Onder de blanke Joden berust eene dubbele overzetting van het N.V. in het Hebreeuwsch, de eene door eenen Rabbijn vervaardigd, met het opzet van wederlegging. - Eindelijk gewaagt de Schrijver nog van de Armeniërs, een Christelijk Volk met een' vrij onbedorvenen eerdienst, hetwelk drie kerken in de drie hoofdplaatsen van Britsch-Indië, en eene uitmuntende Bijbelvertaling bezit, die echter bij uitstek schaars is. - In het overige des boeks vindt men bijzondere aanmerkingen wegens de Bijbelsche Bibliotheek in Bengalen, overblijfsels van de leer der Openbaring in het Oosten, een kerkelijk Etablissement voor de Britsche bezittingen in de Oostindiën, en een bijvoegsel van den Vertaler, behelzende nadere berigten wegens het Bijbelgenootschap in de Oostindiën.
De Schrijver toont zich overal als een' hartelijk' en gemoedelijk' Christen, wien het eeuwig en tijdelijk welzijn zijner evenmenschen zeer ter harte gaat, en tevens zeer verkleefd aan de oude kerkleer. Het is belangrijk te zien, hoe deze stipte regtzinnigheid, die zich zelfs geen haarbreed van de besluiten der Kerkvergadering te Chalcedon ter linker noch ter regter zijde durft verwijderen, met 's mans welwillenden aard aan 't worstelen is, om zijne geliefde Syrische Christenen van de beschuldiging van Eutychianisme zoo wel als Nestorianisme vrij te pleiten, (bl. 133.) Hij oordeelde het niet voegzaam, hun de punten op te noemen, waarin zij van de Geloofsbelijdenis van athanasius afweken, schoon zij daarvan slechts het veroordeelende bijvoegsel niet aannemen, (bl. 132, 133.) Zeer hoog loopt de Schrijver ook met zijne uitlegging der Openbaring van joannes, volgens welke, naar

{==205==} {>>pagina-aanduiding<<}
aanleiding van Hoofdst. XI:2, 3 en XII:14, de aldaar opgenoemde dagen voor jaren, en dus de maanden naar evenredigheid gerekend, de Mahomedaansche zoo wel als Pauselijke magt na verloop van 1260 jaren (en dus, haren aanvang van 608 afgerekend, in het jaar 1868) zou verbroken, en de volken van hunne blindheid genezen worden. En op dien grond wordt verder in 't breede voortgeredeneerd, en zelfs daniel XII:6 daarmede als woordelijk overeenstemmende beschouwd. Wij onthouden ons, om des braven mans en des bij uitstek nuttigen boeks wille, van aanmerkingen op dergelijke willekeurige tijdsbepalingen, uit even willekeurige opvattingen geboren, welke naderhand, niet uitkomende, het Christendom zelve bij min nadenkenden verdacht maken. Omtrent de bekeering der Joden, die hij, in verband met de opgenoemde voorzeggingen, als zeer nabij beschouwt, deelt hij echter niet in het door velen thans omhelsde gevoelen van hunne algemeene wederkeering naar Palestina, noch van eene even algemeene bekeering des Menschdoms; schoon hij, onder zekere bepalingen, een duizendjarig Rijk aanneemt, (bl. 258-263.) Zelfs gewaagt hij met veel achting van de voorspelling van zekeren samuel lee, in 1677 wegens de herstelling van Israël gedaan, schoon het reeds verkondigde, blijkens de eigene aanhaling van buchanan, geheel verkeerd is uitgekomen; maar hij acht het zeer opmerkelijk, dat 's mans bepaling van het jaar 1811, als het begin der gelukkige dagen voor Israël, juist overeenkomt met dat jaar, waarin waarschijnlijk eene vertaling der vier Evangeliën in het Hebreeuwsch naar het Oosten zal kunnen gezonden worden, (bl. 265.)
In weêrwil dezer bijzondere gevoelens, toont de Heer buchanan zoo vele doorslaande blijken van zeer hechte geleerdheid, taal- en volkenkennis, Aardrijks- en Geschiedkunde, dat zijn werk reeds uit dien hoofde, en buiten alle verband met het Christendom beschouwd, eene zeer kostbare bijdrage tot de Geschiedenis der

{==206==} {>>pagina-aanduiding<<}
Menschheid bevat, en naast de belangrijkste nieuwere Reisbeschrijvingen eene plaats verdient. Doch verheft men zich tot een hooger standpunt; erkent men met den Schrijver, en met alle welgezinde Christenen, de noodzakelijkheid, om, zoo veel in ons is, mede te werken tot hetgeen wij dagelijks bidden, Uw Koningrijk kome! zoo moet ons de heilzame uitslag der reeds door de Britsche Natie gedane pogingen tot voortplanting des Christendoms in Indië tot jaloerschheid wekken; ons, die thans dat schoone, nieuwe Rijk in Ooster-Indië terug bekomen, met welks aanwinst buchanan reeds zijne landgenooten geluk wenschte, en hun tevens hunne verpligtingen deswege op het hart drukte; dat Rijk, waar, door onze onvergelijkelijke Vaderen, zelfs naar de bekentenis onzer naburen, de zaden van het zuivere Christendom zoo mildelijk zijn uitgestrooid. Dat wij dan toch vooral in den Maleischen Archipel niet terugblijven achter de werkzaamheden der Britten in den Indostan! Dat wij onder de Kannibalen van Sumatra, die uit Godsdienst hunne nabestaanden opeten, of onder de Alfoërs, die niet trouwen mogen, zoo lang zij geen' schedel eens door hen verslagenen vertoonen kunnen, (bl. 106, 107) die zelfde verbeteringen te weeg brengen, waarin onze bond- en geloofsgenooten ons door de afschafsing van den meisjesmoord in Guzuratte zoo heerlijk zijn voorgegaan!




De godvruchtige Veldheer geschetst, in eene Leerrede over 2 Chron. XVII: 16a., uitgesproken voor Z.D.H. den Prinse van Oranje-Nassau, enz. enz. enz. door N. Schotsman, Predikant te Leyden. Aldaar, bij J. van Thoir. 1814. In gr. 8vo. XVI 24 Bl. f :-5-8

Wanneer wij bij dezen titel voegen, dat eene uitvoerige opdragt aan Z.D.H., benevens een kort

{==207==} {>>pagina-aanduiding<<}
voorberigt, vooropgaat, en verscheiden ophelderende aanmerkingen volgen, dan kent men den omvang van dit boekje. Wat de uitvoering betreft, de Leerrede is wél gesteld, niet droog, en zeer hartelijk met opzigt tot den jongen Vorst, tot wien het grootste gedeelte der toepassing - als eene soort van aanspraak - is gerigt. De zin van den tekst moge juist opgegeven zijn of niet; met uitzondering der tegenstelling van liefde tot God en tot het Vaderland, (die toch niet volgehouden wordt) daar beide inderdaad zeer wel kunnen zamengaan, ja tot één te zamen smelten, is deze opgave gewis zeer gepast en stichtelijk. Overigens, en vooral ten aanzien van het laatste, tot al de toehoorders gerigte, komt ons de taal van den Eerw. schotsman wat ingewikkeld en donker voor. Deze eigenschappen toch behooren de regtzinnigheid niet te kenmerken. Er kan over de vruchten des geloofs, onder verstandigen, geen verschil zijn; en de menschen moeten het weten, dat, ja, vertooning van godsvrucht, en goede werken, uit het regte beginsel niet oorspronkelijk, van weinig waarde, maar ook een hangend hoofd, een diep gezucht, een mismaakt aangezigt, en vooraanzitten in het huis Gods, niet beter zijn. Anders is de toon der toepassing streng en hevig genoeg; misschien zelfs wat boven den Christelijken broedergeest. De geleerde Man vergeve ons deze aanmerkingen.




Beknopt Geschiedkundig Overzigt der groote Gebeurtenissen in Europa, van den Vrede van Amiens tot op de Verovering van Parijs. Door N.G. van Kampen. IIde en laatste Stuk. Te Leyden, bij L. Herdingh en Zoon. 1814. In gr. 8vo. 336 Bl. f 2-12-:

Het kost ons, bij aanhoudendheid, eenige moeite, een volkomen juist en billijk oordeel over dit werk van den Heere van kampen uit te brengen. Het bezit

{==208==} {>>pagina-aanduiding<<}
de verdienste van met spoed in het licht te zijn verschenen, het belangrijkste over het afgeloopen tijdvak, dat in vele geschriften, papieren, enz. verstrooid gevonden werd, met vlijt te hebben verzameld, en met deze gereede voldoening der behoefte en algemeene nieuwsgierigheid eenen levendigen stijl en vele treffende aanmerkingen te verbinden. Meer te vorderen, ware welligt onregtvaardig, ware het onbestaanbare, het onmogelijke eischen. Dit echter neemt niet weg, dat wij meer verlangen, en het publiek meenen te moeten doen opmerken, dat het in dit geschrift geene echte, volkomen bedaarde en onmisleidelijke geschiedenis in handen krijgt. Tot deze wordt oneindig veel, en wel inzonderheid tijdsverloop gevorderd, zoo wel om alle drift te doen zwijgen, als om het einde en de uitkomsten van alles te zien, en een volkomen overzigt en eigenlijke doorgronding der zaken te doen geboren worden. Wij hebben in ons vorig verslag over eenige partijdigheid geklaagd, en wederom hebben wij, onder andere, (bl. 287) op eene uitdrukking gestooten, die wij, om geene oude twisten op te wakkeren, liefst verzwijgen, doch die wij b.v. met van kampen's meermalen betuigde hoogachting voor de de witten niet kunnen rijmen. Ook komen ten aanzien van personen en zaken, bij de laatste omwenteling, en derzelver meer of min verwijderde aanleiding, in ons vaderland, meer opgaven en oordeelvellingen voor, die ons niet altijd naauwkeurig toeschijnen; b.v. dat er bij de landing der Engelschen ten tijde des Konings een straal van hope in het harte der Nederlanders rees, is gewis niet meer dan half waar, noch door de flaauwheid om te wapen te snellen in het minste bewezen; dat den Koning het Traktaat van Parijs, en de afstand der Overmaasche landen, in den geest des volks zoo zeer zou benadeeld hebben, dat hij bij zijn vertrek naauwelijks werd beklaagd of teruggewenscht, schijnt ons mede niet zeer juist; gelijk in het gemeen zachtheid en
toegevendheid ons niet de karaktertrekken van den Vorst schijnen te

{==209==} {>>pagina-aanduiding<<}
zijn geweest, die veeleer het slagtoffer zijner onverzettelijke gehechtheid aan zijn gegeven woord, benevens zucht tot onafhankelijkheid en bevordering van het eigen volksbelang, naar zijne begrippen, schijnt geworden te zijn. Het gedrag van maas en de jong, vooral des eersten, komt hier, na het bekend gewordene door den Heer de lemon en vroeger, naar onze meening, veel te gunstig voor. Bij de beschrijving der omwenteling zelve, kunnen wij van kampen nog niet toestemmen, noch uit zijn eigen schrijven opmaken, dat Amsterdam, de stappen der Zuidhollanders te gewaagd keurende, daarmede eene al te voorzigtige rol zou hebben gespeeld; ten zij men misschien uit de uitkomsten mag besluiten. Wij weten ook niet, of het meer de welsprekendheid van den Hoogl. kemper, dan welligt de binnenrukkende Kozakken waren, die de omwenteling in Hollands hoofdstad voltooiden. Dat hier eene nationale garde, die onverpoosd bij Naarden diende, en eene schutterij, die den stedelijken dienst waarnam, zou zijn geweest, meenen wij te moeten tegenspreken. Omtrent dit eene en andere verwachten wij in de opzettelijk geschreven geschiedenis der omwentelinge niet slechts meer uitvoerige, maar ook meer volledige en volkomen naauwkeurige berigten. - Het zal zeker door eene drukfout zijn, dat wij, bl. 52 onderaan, Frankrijk (voor Engeland) gespeld vinden; en door vergissing, dat, bl. 159, Rusland onder de overwonnen landen door karel XII wordt gesteld, toen hij deszelfs Keizer nog te Moskow moest tot den vrede dwingen. Zou de Schrijver den hoogen toon zijner lofsprake op den H. Vader niet wat hebben doen dalen, indien hij later geschreven had? en blijkt het Spaansche volk bij de uitkomst rijp te zijn voor de vrijheid?
Voor het overige, en om van onze aanmerkingen af te stappen, die eigenlijk te zamen maar ééne, in den beginne gemaakte, aanmerking uitmaken en staven moeten, hebben wij in dit deel meer licht over daadzaken

{==210==} {>>pagina-aanduiding<<}
verspreid gevonden, dan wel in het vorige; en is vooral het verslag der beslissende gebeurtenissen in Duitschland ten uiterste belangrijk. Men leert er den zamenhang vrij goed bevatten, ziet er veel duisters opgeklaard, wordt tamelijk wel in staat gesteld verdienste en geluk te schiften en te schatten, wordt tot bewondering van hooge en zuivere geestdrift bij Vorsten en volken, maar niet minder tot eerbiedige dankbaarheid jegens den hoogen God opgevoerd, die alles in allen werkt, ook het hart der Pharao's verstokt, hunnen hoogmoed in deszelfs eigene netten verwart, en daarenboven over de tijden en gelegenheden beschikt. In Rusland, in Duitschland, in Frankrijk zijn het de misslagen van napoleon, die het gevaar afwenden; neen, het zijn die zelfde gewaagde slagen, die zelfde euvelmoedige ondernemingen, die voorheen, gelukkende, zijne grootheid vestigden, thans, mislukkende, zijne grootheid doen instorten. De uitkomsten zijn van den Heer; en, gelijk het vermogen van het roer meest blijkt bij de snelste vaart, zoo komt deze waarheid ook het klaarst aan den dag bij geweldige schokken en groote gebeurtenissen.
Ons verslag met eenige aanhaling willende eindigen, nemen wij daartoe het volgende.
- ‘Het was Pruissen, hetwelk aan Duitschland het voorbeeld gaf.
De jammeren, die Pruissen sedert zes jaren had moeten verduren, - de verdrukking, vernedering, de hoon van allerlei aard, - de afpersingen der bevelhebbers van Stettin, Custrin, Glogau en Spandau, (die na de sluiting van het Traktaat, hoezeer Pruissen daardoor van het voorzien van Glogau was vrijgesteld, vooral niet verminderd waren) - de weigering, om de 94 millioenen franks, die Pruissen wegens voorschotten, na het afdoen der contributien, voorderen kon, te verrekenen: dit alles, - waarvan wij hier en daar in dit werk eene flaauwe schets hebben trachten te geven, wond den Pruis tot de hoogste geestdrift tegen de verdervers op. Wij za-
{==211==} {>>pagina-aanduiding<<}
gen boven, dat reeds vóór den oorlog van 1812 door den Koning maatregelen beraamd waren, om het leger te versterken, die echter door dezen krijg, waarin men tegen zijne eigene belangen vechten moest, gestaakt waren. Nu was het oogenblik der uitvoering daar. Het Fransche leger was genoegzaam vernietigd; de Saksers, die nog eenigen steun daaraan gaven, werden te Kalisch geslagen, en trokken over de Wartha en Oder terug; de Russen stonden op de Pruissische grenzen. Zou frederik willem zich nu voor Frankrijks belang opofferen? Zou hij zijne brave krijgslieden, die reeds ongeduldig naar het sein wachtten, om zich met de hen omringende Russen vrijelijk te vereenigen, - zou hij dezen ter prooije geven? Zou hij geen gehoor geven aan het luid geroep der Natie? Zou hij zich de verdiende gramschap van alexander op den hals halen, in stede van hunne oude vriendschap, tot heil der menschheid, te vernieuwen? Moest hij den last, die op zijn rijk
bleef drukken, vereeuwigen, zonder hoop, dat napoleon, die geene dankbaarheid kende, hem daarvoor immer zou beloonen? Moest hij, eindelijk, het rijk der duisternis, of des lichts, in de hand werken? Men ziet het: de keuze was niet twijfelachtig; slechts een vertwijfelde booswicht, of een verblinde dwaas, kon hier de partij van Frankrijk hebben blijven aankleven.
In Januarij begon men reeds het leger krachtdadig te versterken. In den aanvang der volgende maand riep men alle jongelingen van 17 tot 24 jaren tot den dienst op. De ijver was zoo groot, dat men uitdrukkelijk moest bekend maken, dat hierdoor de vrijwilligers boven de 24 jaren, die zich bij geheele scharen kwamen aangeven, niet waren uitgesloten. De geoefende linietroepen in het veld bedroegen op het einde van Maart 50,000 man; men was bezig nog 35,000 anderen te oefenen; de zieken kon men op 10,000, en de bezetting der acht vestingen op 15,000 man rekenen; zoo dat Pruissen toen reeds 110,000 geregelde manschappen

{==212==} {>>pagina-aanduiding<<}
(bijna vier maal zoo veel als in het vorige jaar) onder de wapenen telde, behalve nog de geheele bevolking, die zich zoo goed als mogelijk wapende. Niemand wilde te huis blijven. De landman verliet den ploeg, de handwerksman zijne werkplaats, de koopman zijn schrijfvertrek, de geleerde, zoo leeraar als leerling, zijne studeerkamer; allen schaarden zich in de rijen der verdedigers van het Vaderland. Het werd der teedere kunne tot schande geacht, wanneer zij het voorwerp der begeerte van alle hare zusteren, tooisels van goud of zilver, liever had dan den Staat. Prinsessen, Dames, burgervrouwen, allen bragten om strijd hare sieraden ten offer, en bekwamen dergelijke van ijzer, doch uitnemend gewerkt, in de plaats. Een opschrift, op die versiersels gegraveerd: het Vaderland heeft het goud, scheen allen veel kostbaarder, veel uitnemender, dan de prachtigste en duurste hals- arm- vinger- of oorsieraden.’
Edel voorbeeld, dat ook, bij de tegenwoordige vernieuwing des gevaars, niet wordt verzaakt; getuige de toon, in de oproeping aan de vrijwillige Jagers, in onze couranten geplaatst, tot eeuwige eer der Pruissische vaderlandsliefde, heerschende. Landgenooten, wie gij zijt, bewaart ons van te moeten blozen bij de vergelijking! Immers, het is slechts verstandig, het is zelfs eene solide speculatie, uit liefde tot het leven datgene niet te laten verloren gaan, waarom men alleen het leven kan begeerlijk achten. Doch, de Hollander heeft ook een hart; hij kent de liefde, de trouw, het heilige vaderlandsche gevoel zoo goed als iemand anders. En schande, eeuwige schande iedere stad en elke landstreek, die thans in moed en opoffering achterstaat!





Alexander, Keizer van Rusland, in Holland en te Zaandam, in 1814. Door Mr. J. Scheltema, Lid van het Instituut, enz. Met Platen. Te Amsterdam, bij H. Gartman. In gr. 8vo. X, 214 Bl. f 2-16-:

Wij erkennen, dat wij, de taak van den Heere schelte-
{==213==} {>>pagina-aanduiding<<}
ma, om het verblijf van alexander in Holland en te Zaandam tot eenen waardigen - hoewel dan geheel verschillenden - tegenhanger van zijnen peter te maken, als ten uiterste moeijelijk beschouwden. Wij erkennen tevens, dat wij den eersten met geen minder - schoon een gansch ander - genoegen dan den laatsten hebben gelezen. Deze gelukkige bereiking van het voorgestelde doel, verwinning van de onderstelde moeijelijkheid, willen wij wel niet geheel op rekening der bekwaamheid van den Schrijver hebben gesteld. De stoffe is belangrijker, dan wij in den eersten opslag dachten; belangrijk om derzelver verband - het verband met Europa's redding en redder; belangrijk voor het hart van den Schrijver, die hieruit gloed voor zijne tafereelen ontleent, - voor den Lezer, die alexander zoo gaarne, zoo ijverig van schrede tot schrede volgt, en steeds te liever volgt, hoe meer hij hem van nabij leert kennen.
Toen wij het boek eerst in handen namen, doorbladerden, doorliepen en bijna lazen, weerkaatste de schoone schilderij nog enkel zuiver licht, dankbaar gevoel der vrijheid en des vredes. Nu wij het weer opvatten, om met meer gezetten ernst gelezen, onderzocht en beoordeeld te worden; nu is de hemel reeds weer betrokken, het gevelde schrikdier heeft zich hervat, en Europa ziet zich met de vernieuwing van den vreesselijken oorlog bedreigd, dien onze grenzen als van wederzijden zien opkomen. Uit den aard der zake kan het tafereel zijne vorige, volle werking niet meer doen. Het denkbeeld, voorheen zoo zielverheffend, dat alexander, gelijk scheltema zegt, in het groot de mogelijkheid had bewezen der volvoeringe van den Christelijken grondregel: hebt uwe vijanden lief; dat denkbeeld wordt nu een treurige twijfel, of deze regel, op de staatkunde toegepast, niet hoogstgevaarlijk worde bij een al te zeer verbasterd menschdom. Dan, wij vinden daartegen te gelijker tijd eenen schoonen troost en bemoediging in het slot dezes werks zelven; de woorden van den Hernhutschen Leeraar aan alexander: ‘Vermits gij de gelukkige uitkomst van uwe ondernemingen niet aan uzelven toeschrijft, maar Gode de eere geeft, en u voor Hem verdemoedigt; daarvoor is Hij met u geweest, en zal verder met u zijn.’ Ja, wat meer is, de glans van scheltema's levendig, vrolijk en krachtig koloriet deed ons de opgekomen wolken bijna geheel vergeten; en, ook door nadenken gesterkt in het vertrouwen, dat het

{==214==} {>>pagina-aanduiding<<}
onweer wel in Frankrijk zelve uitwoeden, en misschien de lucht te volkomener zuiveren zal van pestdampen, tot hiertoe nog steeds aan den gezigteinder hangende, gevoelden wij ons geheel teruggebragt in de blijde dagen en de opgeruimde stemming, die ons nu eenigen tijd ten deele vielen.
Eenig nader verslag van het werk moetende geven, staan wij eerst stil bij eene vrij uitvoerige en zeer wel gestelde Opdragt aan onzen geliefden Souverein. Vervolgens treffen wij een kort Voorberigt aan. En daarna beginnen wij met eene waarlijk keurige en treffende Inleiding. Zie hier derzelver aanhef! ‘Thans vatten wij eene taak op, blijder en aangenamer, dan ooit aan eenen geschiedschrijver ten deele viel. Wij zullen de dagen van blijdschap en vreugde schetsen, die het bezoek van Keizer alexander aan het verloste vaderland heeft verschaft. - Andere historieschrijvers gaven wel de berigten van de luisterrijke tooneelen, die de inkomst en het onthaal van eigene en vreemde Vorsten, of kostbare volksfeesten verschaften, dan, hoe dikwijls was hierbij de vreugde vernist, daar, of vreeze de eerebewijzen voorschreef, of de kostbaarheid het genoegen opwoog, of verschil van gevoelens sommige over dat gene deed treuren, waarover andere juichten. Niets van dit alles ligt in onzen weg. Wij zagen ongemengd genoegen, ongestoorde vreugde, algemeene hartelijke deelneming. Natuurlijk verwarmt de herinnering van deze blijdschap alsnog onzen stijl, dan wij gevoelen tevens de zwarigheid, hoe wij een goed tafereel zullen schetsen, daar wij geene dan heldere kleuren op ons paneel zien; hoe wij schakeringen zullen maken van enkeld licht zonder schaduw. Wij wagen het. Het gevoel van het blijvende der vreugde bemoedigt ons; een even duurzaam gevoel bij den lezer zal zeker invloed hebben, op de gunstige beoordeeling.’ (Wij namen dit geheel letterlijk, tot met de punctuatie toe, over; schoon een en ander van onze aangenomen wijze verschilt.) Op de inleiding volgt het verhaal zelf, beginnende met 's Keizers reeds te Parijs betuigd verlangen om Holland en Zaandam te bezoeken, en vergezellende hem van stap tot stap, bij zijne komst in de provincie Braband, Holland, eerst zuidelijk en daarna noordelijk
gedeelte, tot door Utrecht en Gelderland; meldende zijn langer of korter verblijf te Breda, Gorinchem, Dordrecht, Rotterdam, den Haag, Katwijk, Haarlem, Amsterdam, Broek, Zaandam, Zeist enz., met de

{==215==} {>>pagina-aanduiding<<}
ventalingen der gedane aanspraken en antwoorden, de beschrijvingen der feestelijke toerustingen en betoonde vreugde, zoo wel op de plaatsen, door den doorluchtigen Gast, uit tijdsgebrek en tot smartelijk leedwezen der inwoners, voorbijgegaan, als elders. Deze gansche reize levert ons een verrukkelijk tooneel van waarlijk vrolijke, dankbare, opgetogene beschouwers, en eenen Vorst, wezenlijk groot onder al dit grootsche; een' Vorst, even nederig, bescheiden en minzaam, als oplettend, verstandig, wel onderwezen en werkzaam. Wij zullen van het een en ander in de volgende aanhalingen blijken vinden.
‘Hij verkoos (in den Haag) geen gebruik te maken van het gereed gemaakte bed; hij had een strooleger onder het gewone lederen veldkussen doen spreiden.’
‘De Keizer was op den volgenden dag (te Amsterdam) reeds vroeg ter been, en zeer aangenaam was het hem, om geheel onbekend, zijnde destijds gekleed in een' bruinen rok en met een' ronden hoed, eene wandeling door de stad te doen.’
‘Onder de gesprekken werd er door iemand opgemerkt, dat zijne Majesteit zoo weinige uren voor zijne ruste nam, en zoo vroeg werkzaam was. Hoogstdezelve antwoordde: Dat hij dit begonnen had in den oorlog; dat hij, wel is waar, deze gewoonte voor een' hoogen prijs gekocht had, en niet hoopte, dezelve op nieuw noodig te hebben; dan, hij zou er niet ligt van afgaan, omdat hij hierdoor eenige uren op elken dag won.’
‘In het Kweekschool, verklaarde hij zich genegen om de gewone spijzen der kweekelingen te proeven. Commissarissen gaven last om een bord en een' zilveren lepel te halen. Alexander verwaardigde zich om met een tinnen lepel uit den bak te eten. De kweekelingen, hunne lepels intusschen nederleggende, werden aangemoedigd om mede toe te tasten door het zeggen: Ik heb meermalen met mijne soldaten gegeten. Hij proefde ook het brood en vleesch, en dronk hier uit de pul.’
‘Het Huisje van Czaar peter, te Zaandam, was, zoo wel als die gansche nederige buurt, geheel onversierd gelaten. Boven de deur der heining stond eene enkele P. met palm bewonden, en tegen dezelve leunde een eenvoudig wit ovaal schild, waarop in het Russisch en Nederduitsch geschreven stond: Niets is den grooten man te klein. Dit opschrift werd met

{==216==} {>>pagina-aanduiding<<}
aandacht gelezen, en nu zag men duidelijk, vooral nadat de Monarch bij het achterhuisje was gekomen, deszelfs aandoening. De Vorst bood den Keizer de hand. Deze nam den hoed af, en trad met zigtbare aandoening binnen, bezag alles met bijzondere opmerking, en zeide toen: Zie, hoe weinig de mensch noodig heeft! - Inmiddels had de Vorst aan den Keizer voorgesteld, om een blijvend gedenkteeken van dit hoogstmerkwaardig bezoek te willen nalaten. Hetzelve toegestaan zijnde, werd al het noodige bezorgd, om een' steen te plaatsen boven den schoorsteenmantel. Nadat zijner Majesteit een zilveren trofsel was aangeboden, werd een vierkant stuk marmer in het midden van den schoorsteen geplaatst, waarop met gouden letteren geschreven staat: petro magno alexander. De Vorst liet vervolgens aan den Monarch blijken, dat er naast den steen een tweede zou geplaatst worden, ter eere van den Keizer. Hierop werd door denzelven geantwoord: Alles en alleen voor peter den grooten; niets voor mij. Mijn naam kan niet te zedig naast dien van peter verschijnen.’
- ‘Hoe luisterrijk is hier het verband! Wie kan hier van de gevolgen tot den oorsprong afdalen, wie weder opklimmen tot de gevolgen, zonder den wonderbaren weg van Gods wijsheid te erkennen, en zich als Nederlander te verheugen, dat het den Allerhoogsten behaagd heeft, ons Vaderland mede te doen dienen tot de eerste ontkieming van die magt, door welks (welker) weldadig gebruik Europa verlost is en het geheele aardrijk zich thans verblijdt?’
‘De Monarch was, toen hij bij de groote sluis kwam, en hier het heerlijk gezigt over Voor- en Achter-Zaan te gelijk genoot, en overal in het ronde verheugde, welgekleede menschen zag, zoo getroffen, dat hij zijne beide handen op de schouders van onzen Vorst lag (leide), en met aandoening zeide: Mijn God, wat zijt gij gelukkig onder zulk een volk!’
‘Aan het Wielsche veer was eene pont gereed gemaakt, die met een tapijt belegd, met eene tent overspannen, en verder rijk versierd was. Toen de Monarch dezelve zag, zeide hij met blijkbare aandoening tegen de omstanders: Menschen, ik ben immers maar een mensch gelijk gij! gij doet mij te veel eer aan. De Vorst voer over met de gewone pont.’
Bij dit een en ander ware nog veel te voegen; b.v. zijne zorg voor den officier, die gevaar liep te na aan het wiel te komen; zijne minzaamheid en ongedwongen vrolijkheid op

{==217==} {>>pagina-aanduiding<<}
verschillende bals; vooral ook zijn zedig en godsdienstig - doch reeds meer bekend - gedrag te Zeist, enz. Doch, ons verslag mag niet te zeer uitdijgen. Behalve een gepast besluit, waarin eene persoonsbeschrijving, en nog een aanhangsel met zijne geslachtslijst, vinden wij verder in het werk de dichtmatige vertalingen van onderscheiden versjes door den bekwamen tollens; eene plaat van het Huisje door marcus, en op den titel de beeldtenis van alexander, doch in ons oog, helaas! al te zeer het tegendeel van gevleid. In het bijschrift op den gedenksteen ter Amsterdamsche beurze zouden wij den Dichter loots nooit herkend hebben.
Langst hield zich de Monarch te Amsterdam, den Haag, Rotterdam op, en allen misschien overtreft Hoogstdeszelfs Zaandamsch uitstapje in belangrijkheid.
Verheugen wij ons, dat wij nog voor zulken Vorst een belangrijk en heugelijk tooneel konden opleveren!





Apostasie van den Keizer Napoleon, aangewezen in den Brief van den zeer Eerw. Heer K. Stevens, voorheen Vikarisgeneraal van Namen. Te Amsterdam, bij E. Maaskamp. In kl. 8vo. 60 Bl. f :-8-:

De Veldtogt van Parijs in 1814, voorgegaan door een blik op die(n) van 1813. Enz. Volgens echte stukken en de berigten van ooggetuigen zamengesteld, door P.F.F.J. Giraud. Uit het Fransch vertaald. Te Amsterdam, bij E. Maaskamp. In gr. 8vo. 127 Bl. f :-18-:

Hamburg en de Maarschalk Davoust. Appél aan de Geregtigheid, door Th. Haupt, Oud-Officier in Engelschen dienst. Te Amsterdam, bij E. Maaskamp. In gr. 8vo. 64 Bl. f :-11-:

Hoe weinig overeenkomst deze stukken anders mogen hebben, als bijdragen tot de geschiedenis van napoleon en zijne geweldenarij, voegen wij ze bijeen.
Het eerste is reeds gedagteekend op den 1 Junij 1810. Het heeft ten oogmerk, te doen zien, dat napoleon geen Christen, of geen Catholiek, is. Ons zou tot dit einde (wat namelijk het eerste betreft) het: toon mij uw geloof uit uwe werken! genoeg, en beter dan sommige argumenten van den Heere stevens zijn. Om de waarheid te zeggen, men be-
{==218==} {>>pagina-aanduiding<<}
hoeft, noch behoort, noch is eigenlijk in staat, den Duivel zwarter te malen, dan hij is. De Heer stevens, die het hierop, naar ons verstand, toelegt, wrijft er, naar datzelfde verstand, de kleur hier en daar af, en doet dien, het is waar, valschen glans van onpartijdigheid en liberaliteit in de bescherming van allen Godsdienst voor den dag komen, welke alleen de buonapartes bij enkele vroegere en tegenwoordige bourbons enz. gunstig doet afsteken. De Hemel geve, dat de Catholieke Belgen, alle onverdraagzaamheid afleg gende, en de gezonde philosophie zoo wel als politiek, in spijt der ongezonde, huldigende, haast in de regte stemming zijn, om ons en als medechristenen en als landgenooten te eerbiedigen! - Wij moeten hier bijvoegen, dat de inkleeding niet slecht, en de bouwstof, voor zoo verre uit den Egyptischen togt ontleend, altijd belangrijk is.
No. 2. Na al het gelezene en herlezene over den belangrijken veldtogt, hier genoemd, heeft ons dit stuk, echter, geenszins verdroten. De reden hiervan moge wel grootendeels daarin liggen, dat het zeer goed, en niet al te zuiver krijgskundig, geschreven is; en voor een ander deel, dat een Franschman, een weldenkende, maar toch ook voor partij niet te sterk ingenomene Franschman, de pen gevoerd heeft. Het ‘audi et alteram partem’ blijft altijd belangrijk, en meest altijd min of meer moeijelijk. Behalve dat, levert dit tafereel een ander gezigtspunt, dan de meeste andere uitvoerige schilderijen, voor zoo verre ze althans naar de natuur zijn. Het is de veldtogt van binnen te zien, uit het middelpunt Parijs, dat dus inzonderheid ook naauwkeuriger, en in meer verschillende standen, geteekend is, overwaardig om er nog eens bij stil te staan. Als eene anecdote, kippen wij er dit uit. Reeds de geheime geschiedenis heeft ons gemeld, dat de groote Monarch der 19de Eeuw les nam van talma, ten einde wel op den troon te figureren. (Ach, ware hij enkel figurant geweest, hoe slecht dan ook!) Te gelijk kan men zich uit van kampen herinneren, dat hij bij zijn laatste afscheid van de hoofdstad eene soort van parodie op het afscheid van hector vertoonde; daar hij, vrouw en kind elk aan eene hand nemende, dezelve in het bijzonder aan de Parijsche nationale gardes aanbeval. Giraud zegt hiervan in tegendeel, dat hij bij deze gelegenheid met vele waardigheid en roering sprak, en het oogmerk, om belang in te boezemen en gevoel op te wekken, vrij goed bereikte. Jammer

{==219==} {>>pagina-aanduiding<<}
slechts, dat de Hofdames naderhand vertelden, dat de Tooneelspeler hem in deze rol verscheiden keeren had moeten oefenen; ja, dat men de manier van den onderwijzer had herkend!
No. 3. Nu, dat zullen onze Lezers wel reeds kennen. Althans de hoofdinhoud heeft de harten al voorlang warm gemaakt; en mogelijk heeft davoust, schoon volkomen in den geest zijns Meesters werkende, de zaak der Geallieerden en der menschheid, alzoo, meer in de hand gewerkt, dan hij dacht, of misschien zou dragelijk achten, indien ooit deze gedachte bij hemzelven opkwam. Het is aardig; maar als wij aan napoleon en de zijnen denken, dan komt ons altijd de Oude Slang voor den geest; en niet slechts haar bestaan- en haar karakter, maar ook haar oogmerk in Gods heerlijke schepping, waarmede wij, in vertrouwen gezegd, wel eens in de war waren, wordt ons hoe langs zoo duidelijker. Intusschen wenschten wij dan toch al lang naar het Duizendjarig Rijk, en blijven er nog al naar wenschen; want, schoon wij ook den grooten baas uit den hemel zagen vallen als een bliksem, er zweven er nog maar al te veel zijner natuurlijke vrienden en trouwe boden over de aarde rond. Dat dus het appél aan de geregtigheid moge doordringen! dat de waarheid op de leugen (immers, davoust heeft eene verdediging in het licht gegeven) zegeprale, en de ondeugd haar loon ontvange! Ons komt al het hier vermeldde voor, daadzaken te betreffen, die wereldkundig zijn, en die noch door het regt des oorlogs, noch door het (gewaande) regt der wraak en wedervergelding, kunnen verdedigd worden, maar veeleer der menschelijkheid, der wijsheid, en wat slechts redelijk of verstandig heet, in het aangezigt vliegen. Om slechts iets te noemen: men draagt geene de minste zorg voor de eetwaren; laat uit dartelheid 40 van 54 gerequireerde varkens in de Elbe verzuipen, en jaagt duizenden van menschen ter stad uit, omdat het aan eetwaren ontbreekt!
Voor het overige willen wij niet ontkennen, dat de Schrijver met Hamburg en haar gedrag, hoe treffende stalen van edele vaderlandsmin hij ook aanhaalt, over het geheel misschien al te ingenomen is, om volkomen regtvaardig te zijn. Als een blijk dezer vooringenomenheid, buiten betrekking tot het geval, moge verstrekken, dat hij Hamburg gaarne voor de eerste koopstad op het vaste land zou doen doorgaan. - De vertaling is wel goed, maar niet gekuischt. Wat grond men toch heeft, om gedurig den derden voor den ersten naamval te gebruiken?





{==220==} {>>pagina-aanduiding<<}

Mémoires secrets sur Napoléon Buonaparte; écrits par un homme qui ne l'a pas quitté depuis quinze ans. Tome I. Paris, chez G. Mathiot. 1814. 8vo. 216 pag.

Wij hebben begonnen, den Lezer van ons Mengelwerk het Historisch Overzigt over Napoleon Buonaparte mede te deelen. Deszelfs Schrijver heeft een Vervolg op hetzelve uitgegeven, onder den opgemelden titel. Dit stukje, te breed uitloopende, om door ons in zijn geheel geplaatst te worden, en echter vele zeer belangrijke bijdragen bevattende, zullen wij het een en ander daaruit ontleenen, en wel vooreerst

Iets over zijne wijze van bestaan.

Buonaparte is, volgens zijnen aard, inwendig altoos min of meer werkzaam. Zoodra hij door geene personaadjen meer omringd is, is de alleenspraak zijn hebbelijke toestand; dikwijls voegt hij het gebaar bij het gesprek, en meestal bezigt hij dezelfde bewegingen voor dezelfde omstandigheden. - Verlaat hij u, zoo zijt gij het voorwerp, dat hem uit- en inwendig bezig houdt. Zoo hij u door valsche beloften bedrogen heeft, of u in eenig opzigt tot zijn dupe heeft gemaakt, het is voor mij terstond te ontdekken. Zijn tred is dan ongelijk, sterk en haastig; hij doorloopt het vertrek met gebogen hoofd, en naar zijne handen ziende, welke hij herhaalde malen wrijft; zijn lach is somber en stijf; hij blikoogt; alleen het linker oog sluit zich bijna geheel: hij is over zichzelven voldaan. - Heeft men hem gronden ontvouwd, welligt door hemzelven gevorderd; zoo dezelven strooken met zijne belangen, of alleen met zijne driften, hetgeen voor de ontvouwers van veel meer waarde is, dan wordt hij eenigermate vrolijk nadenkende; zijn voorhoofd heldert op; nu hoort men deze oordeelvellingen: Niets juister! - Hij heeft regt. - Hij oordeelt juist. - Het is niet tegen te spreken. Komt hij wijze voorstellingen te hooren, schoon uitgedrukt met alle mogelijke verschooning, die nogtans tegen zijne bedoelingen of het reusachtige zijner ontwerpen strijden; of heeft hij slechts vernomen, dat zoodanige voorstellingen in vertrouwen aan eenen Minister gedaan zijn; dan bevindt hij zich waarlijk in eenen toestand van toornige

{==221==} {>>pagina-aanduiding<<}
beroerte; alles, wat aan hem is, physiek en moreel (ligchaam en geest) is in wanorde. Het schokken der verschillende hartstogten, dat in zulk een oogenblik zijne ziel martelt, is zoo verschrikkelijk, dat de bliksem voor zijne voeten zou kunnen neêrslaan, zonder hem aan zijne stuiptrekkingen te ontrukken. Dit is de éénige vaste toestand, waarin hij het langst blijft. Het werktuig intusschen niet meer aan de schuddingen kunnende weêrstaan, wordt de man bedaarder. Dan is het pijnlijk voor de menschheid, de blikken op hem te vestigen. Eene in zichzelve gekeerde somberheid, woestheid en akeligheid kenschetst zijn gansche wezen. Zijn toestand is zigtbaar smartelijk. De Hemel schijnt hem de zoete gift der tranen te eenemaal ontzegd te hebben. - Wanneer buonaparte zich aan dusdanige buitensporigheden overgeeft, ontbreekt den stoutsten zelven de moed, hem te naderen. Op zekeren tijd voer hij uit tegen den Prins poniatowski, juist toen een officier hem bijzondere berigten kwam brengen van davoust. Deze jonge krijgsman schrikte dermate over den razenden toestand, waarin hij den Monarch overviel, dat hij slechts in staat was hem het paket ter hand te stellen, en vervolgens heenging zonder een woord te spreken: te huis gekomen, begaf hij zich te bed, dat hij drie dagen hield; ondertusschen is deze officier een onzer dapperen, en wel zeer dapperen. Hetgeen nog bijzonders in deze zaak plaats had, is, dat de Meester het paket tien minuten in de hand hield, zonder te weten, wie het hem gegeven had: ik was het, die hem daarvan onderrigtte.

Iets over Buonaparte's krijgskunde. En: de naaste aanleiding tot den dood van Enghien.

Ik zal in geene krijgskundige bijzonderheden treden, en spreek ik van den roemvollen dag van Marengo, het geschiedt niet omdat hij het lot van Italië beslist heeft, maar omdat hij buonaparte eene nieuwe soort van strijd heeft aan de hand gegeven, welke hij steeds heeft gevolgd, waaraan hij zelfs alle bedenkelijke uitbreiding gaf; omdat hij zich daar het eerst een denkbeeld heeft gevormd van die verschrikkelijke, moorddadige taktiek, welke van de gevechten slagtingen maakte, waarbij de kunst van den oorlog tot niets meer strekte; taktiek, eindelijk, die stroomen bloeds deed vloeijen, en de eerste, voorname grond van zijnen voorspoed was.

{==222==} {>>pagina-aanduiding<<}

- Sedert zes ure in den morgen vochten de beide partijen met gelijke woede en gelijk voordeel. - Thans beging buonaparte eenen misslag, die op het punt stond, om alles te bederven. - Het was gedaan, en de Fransche wapenen ontvingen eene bloedige vlek, - toen eensklaps eene wolk van stof en verward, herhaald geschreeuw de aankomst der afdeelingen van lemonier en desaix verkondigden. - Buonaparte begaf zich terstond derwaarts, schikte ze op twee digte rijen in slagorde, versterkt door de reeds vlugtenden. Het was toen eene massa menschen, in staat om schrik aan te jagen. Hetgeen de magt dezer dikke phalanx nog vermeerderde, was, dat, door eene betoovering, die slechts op de Franschen werkt, allen den moed hernomen hadden; men wedijverde om den voorrang. De Generaal trok partij van deze geestdrift, en wierp deze massa van strijders op den vijand, die, geenen tijd gehad hebbende om zich (na het vervolgen, enz.) wederom tot een enkel ligchaam te vormen, eensklaps, en zonder naar herstel te kunnen omzien, verpletterd werd. Het is niet omdat ik Franschman ben; maar ik verklaar, dat ik hoopen van zestig tot tachtig soldaten, zonder eenige orde in acht te nemen, op geheele bataljons Duitschers heb zien storten, dezelven doorbreken en verstrooijen, zonder bijna eenigen tegenstand te ondervinden; zoo onverwacht was het onweêr, en zoo volkomen de schrik, door hetzelve veroorzaakt! - De gebeurtenis, die over dezen dag besliste, was een lichtstraal voor buonaparte. Die massa menschen, eensslags stortende op eene andere, die zij verplet en verstrooit, was de schoonste schilderij voor zijne verharde ziel; hij kon zijne oogen van dezelve niet afhouden. Eene geheele poos lang herhaalde hij, alleen zijnde, de laatste bijzonderheden van dit gevecht. ‘Ja, het is éénig! hoe! alles is verloren! men dringt zich zamen! men stort zich op den vijand, en alles ligt
overhoop! Dit gevecht weegt al de gedenkschriften van caesar op.’ Inderdaad, de kunst van vechten nam met hem eene andere gedaante aan. Het waren niet meer van die wijze verbindingen, die krijgslisten, welke, zonder stroomen bloeds te vergieten, de verschelen der Koningen beslisten. Men manoeuvreerde slechts nog op de slagvelden, om het oogenblik uit te kippen, van zich op zijne prooi te werpen, en haar te verscheuren. Zoo buonaparte de keus had, om tweeduizend man met verlies van

{==223==} {>>pagina-aanduiding<<}
vierhonderd der zijnen overhoop te werpen, of twaalfduizend met verlies van vijftienduizend zijner soldaten, zijne keuze zou niet twijfelachtig zijn; wij hadden vijftienduizend Franschen te beweenen. Van hier, dat mij al zijne zegepralen nooit de minste verwondering hebben ingeboezemd.

Wij waren in het begin der maand Februarij 1804; de Bataljons-overste rosey, een man in vertrouwen bij den Heer drake, destijds Minister van Engeland aan het Hof van Stutgard, deed den Eersten Konsul weten, dat de Engelsche Ambassadeur verstandhoudingen in Frankrijk hield, door middel van agenten op den regter Rijnoever, zoo wel te Weissemburg als te Offenburg, alwaar de Barones van reich inzonderheid werd aangeduid. Men verloor geenen tijd, en terstond werden bekwame spions naar den regter Rijnoever afgevaardigd, met order om zich te nestelen in de bijeenkomsten der verschillende agenten van het Engelsch Gouvernement, of in allen geval ten minste zich daar eenigen toegang open te houden. De Bataljons-overste rosey moest hun in het geheim behulpzaam zijn in hunne verrigtingen. Den 2den Maart stelde men den Eersten Konsul eenen brief ter hand: hij was van een' der spions, die zich in het gezelschap der Barones van reich had ingedrongen. Na talrijke bijzonderheden over de verstandhoudingen van gezegde Barones en hare medestanders, vond men de volgende ongelukkige uitweiding:
‘Dingsdag-avond was ik bij de Barones; het gezelschap was talrijk; ik maakte mijn partijtje met den Heer stelaubenz; men twistte levendig over het krijgsgeluk des Eersten Konsuls. Sommigen schreven het toe aan zijne groote kundigheden in het vak des oorlogs; anderen ontkenden deze gevolgtrekking regtuit; toen iemand van het gezelschap ons zeide, dat men, om over deze kwestie te oordeelen, moest gehoord hebben, wat een zeer groot personaadje, een man vooral in staat om over dergelijke onderwerpen uitspraak te doen, van de zaak dacht.
“De krijgsverrigtingen van buonaparte, zeide mij deze diepdenkende man, bewijzen zeer weinig voor zijn militair genie. Sedert lang bezit ik het geheim zijner overwinningen, en zijner taktiek. Hij is zijne zegepralen alleen verschuldigd aan den geringen prijs, dien hij op het

{==224==} {>>pagina-aanduiding<<}
leven zijner soldaten stelt. Zoo lang de overige Mogendheden hem geen gelijk systema van oorlog zullen tegenstellen, kunnen zij op nederlagen rekenen. Ja, Mijneheeren, voegde hij er bij, het is door geheele bataljons op de sabels der vijandelijke ruiterij te werpen; het is door de dooden en geblesseerden niet te tellen, dat deze gewaande groote krijgsman geslaagd is om Europa door den glans zijner wapenen te verblinden.”
Iedereen was getroffen door deze taal; men vroeg naar den naam des persoons, die dit vonnis had gestreken; de verteller was onverzettelijk, en wilde hem niet noemen.
Sedert een vierde uurs speelde ik niet meer. Ik had mijn' man wel opgenomen; ik verliet hem niet. Wij geraakten in gesprek; ik betuigde hem zachtjes mijn verlangen om den persoon te kennen, die over het militaire genie van den Eersten Konsul een zoo bepaald oordeel velde. Ik vorderde niets, en merkte zelfs, dat mijne aanzoeken hem onaangenaam waren: ik hield af, om geen vermoeden te geven. Des anderen daags won ik kondschap in omtrent mijn' particulier: ik vernam eerst niet dan onbeduidende dingen; maar des daags er aan volgende zeide men mij, dat deze man wél gezien was bij den Hertog van enghien; dat hij zelfs drie weken te Etenheim had gewoond: dit was voor mij een lichtstraal; en volgens eenige, het is waar zwakke aanduidingen, zou ik mij zeer bedriegen, zoo de Hertog van enghien de auteur van het aangehaalde gesprek niet ware. Wat de Barones van reich aangaat, zij is het gewone middelpunt van al de verstandhoudingen, welke in Frankrijk plaats grijpen. Pellier zal het overzigt der andere bijzonderheden opgeven. Die van de partij van M. en L. vindt men op het witte blad, tot omslag dienende; alles moet door den heetgemaakten cilinder gaan.’
Dit geheime berigt deed eene even schielijke als verschrikkelijke werking op buonaparte, wiens eigenliefde daardoor, als 't ware doodelijk, gegriesd werd. Woedende zich ontmaskerd te zien door een' man, die te eenigen dage de Mogendheden konde bewegen zich van deze ontdekking te bedienen, zwoer de wreedaard deszelfs dood. (Alle toebereidselen, benevens den moord zelven, volgden.) Den 20 Jan. te voren waren de geheime berigten nog geweest: ‘De Hertog van enghien leeft volstrekt afgezon-
{==225==} {>>pagina-aanduiding<<}
derd. Alle de verslagen, welke ik hieromtrent ontvang, stemmen overeen in de betuiging, dat hij zich volstrektelijk aan alle staatkundige gebeurtenissen heeft onttrokken. Alle zijne verrigtingen zijn die van een bijzonder man, die geene herinneringen bezit.’ - Josephine verschijnt, bij deze gansche gruweldaad, in een zeer voordeelig en beminnelijk licht.

Iets over de wegruiming van Moreau en Pichegru.

Ondertusschen bestonden er nog twee mannen, welken hij weinig minder dan de Jakobijnen vreesde, te weten moreau en pichegru. De eerste, waarlijk groot Veldheer, zoo minzaam als zedig, door volk en leger bemind, voedde voor het gesnork en het guichelspel van buonaparte eene verachting, welke hij dikwijls niet genoeg wist te bedekken. De Konsul had twee spions bij hem geplaatst, die, onder den mantel van vriendschap, dagelijks met hem omgingen, en hunnen patroon, tot de onverschilligste handelingen toe van den Generaal, overbragten. Ziehier een getrouw uittreksel van een hunner verslagen:
‘Wij hebben gisteren bij moreau gegeten; daar was frenière, moreau de Broeder, valubert, desbordes, lamartillière, en pichon. Het onderwerp des gespreks was het Fransche zeewezen. Lamartillière zeide, dat hij nooit het genoegen zou hebben, ons in het bezit eens noemenswaardigen zeewezens te zien. Hoe ware het mogelijk? wij hebben geen' zeeman. - Hoe zouden wij er een' hebben? zeide pichon; alle oogen zijn op het land. - Niet zoo vast als gij wel denkt, Mijneheeren, hernam moreau; er zijn lieden, die mij gezegd hebben, dat binnen kort de Korsikanen wel hartelijk zouden lagchen. - Hoe dat? - Heel eenvondig; zij zullen zeggen: Frankrijk heeft ons geenen Koning willen laten; wij zijn ordentelijker, wij zullen haar eenen Keizer leveren. - Aardigheden volgden dezen zet des Generaals, gedurende het nageregt. Desbordes, eene oranjeschil drukkende, deed zich het sap in de oogen springen. Waarachtig, ik wist het wel, zeide hij, dat men er niets bij won, presser l'écorçe - le Corse (*) -
{==226==} {>>pagina-aanduiding<<}
dat het dikwijls zelfs bijt. Dit woordenspel deed lagchen. Zeg dit niet elders, voegde er de Generaal bij; zoo de groote Korsikaan het wist, hij zou er niet om lagchen.’
Aldus had de Generaal moreau in zijnen kring afschuwelijken, die zijnen vijand alles overbragten, wat hij zeide, wat hij deed in den schoot zijner familie. Een dezer ellendelingen, sedert in het gevolg des legers in Spanje gebruikt, is door de inwoners van Saragossa opgehangen.
Er was zoo veel trouweloosheid niet noodig, om buonaparte op te hitsen tegen eenen man, wiens bekwaamheden en roem zijn licht betimmerden. Wreedelijk jaloersch, wilde hij zich van hem ontdoen. Maar hij wilde zijnen ondergang verbinden met dien eens mans, dien hij doodelijk haatte, niet slechts ter oorzake zijner krijgsbekwaamheid, maar bovendien om zijne onverwinnelijke gehechtheid aan de zaak van lodewijk XVIII; het was pichegru.
Behendige zendelingen ontvingen order om zich naar Engeland te begeven, verbindtenissen aan te knoopen met de Koningsgezinden, die daar heen waren geweken; dezelven wijs te maken, dat Frankrijk slechts het sein verwachtte, om zich te verzetten tegen de eerzucht van buonaparte, die zich gereed maakte om den troon te beklimmen. In het binnenste van Frankrijk, was een zwerm van handlangers der geheime Policie geslopen in de huizen, de partij des Konings toegedaan; die gevaarlijke menschen, wreede Kameleons, hadden al de kleuren der aanhangers van het Huis van bourbon aangenomen. Zij waren geslaagd om te doen gelooven, dat, in al de besturen en al de eerste ligchamen van staat, zich eene menigte menschen bevond, gereed om zich tegen de ontwerpen van den overweldiger te verzetten; maar dat iedereen zweeg, uit gebrek aan een punt van vereeniging.
Eersten van den staat schaamden zich niet, zich aan de spions der Policie aan te sluiten, en hunne bedriegerijen te ondersteunen. Deze afschuwelijke kunstgreep had al het gevolg, dat men verlangde. De Koningsgezinden binnenslands, bedrogen omtrent den staat der zaken, geloofden, dat het gunstige oogenblik voor de zaak des Konings daar was. Zij schreven er over aan hunne vrienden buitenslands, die, even als zij misleid en bedrogen, in den strik vielen. De Policie aan de kusten en binnen in het land had order om de correspondentiën door de vingeren te zien, en zelfs te bevor-
{==227==} {>>pagina-aanduiding<<}
deren. Deze onachtzaamheid werd zoo verre gedreven, dat er eenige tijd verliep, alvorens men het verblijf ontdekte van verscheiden zaamgezworenen, die zich naar Parijs hadden begeven.
Pichegru, dien ongelukkige omstandigheden met moreau hadden in onmin gebragt, had eenige bijeenkomsten met zijnen ouden wapenbroeder. Een lid van het toenmalig Bewind onderrigtte buonaparte hiervan in het openbaar, voor dat zelfs de spions, die moreau's voetstappen nagingen, daarvan verslag hadden gedaan. Op dit nieuws ontsnapte buonaparte een kreet van blijdschap. Ik zag hem oplettend aan; zijne lippen en het spel zijner oogappels deden eenen lach ontstaan, dien ik niet zou kunnen overbrengen; een lach, die vreeze aanjaagt. Een uur daarna kwam men hem dit nieuws officieel bekend maken. - ‘Het is al wat men noodig heeft,’ zeide hij koeltjes. Inderdaad, het was al wat hij vorderde om zijne twee doorluchtige vijanden te bederven.

Wij geven deze zeer beknopte uittreksels niet eens voor het belangrijkste, in dit Iste Deeltje voorkomende. De gebeurtenissen van den laatsten tijd hebben onze keus eenigzins gewijzigd. Ja, zulk een woest dier is napoleon; zoodanig is zijne gewaande krijgsmans-grootheid; zulk eene is zijne regering, zijne wijze om zich staande te houden, en op de argelooze braafheid te zegepralen! Dat men hem vreest? ô, wie, die in den Duivel gelooft, zou voor zijne duizendkunstenarij niet sidderen? Maar bewonderen, toejuichen, met eenige goedkeuring vereeren, in welk opzigt het ook zijn moge? bewaar ons, barmhartige God! voor een hart, dat dit zou toelaten! Ja, neem Gij overal, waar het gevonden mogt worden, zulk een steenen harte weg, en geef een vleeschen, geef een menschelijk harte in deszelfs plaats! - Het is de ondeugd, het is de onmenschelijkheid en het lage eigenbelang, waarop al zijne magt berust. Zoo ergens, tegen hem komt de bede - maar de welmeenende, werkzame bede - te pas: verstoor het rijk der duisternisse!





{==228==} {>>pagina-aanduiding<<}

Staatkundige Aanmerkingen op eenige Geschriften van den dag, en over de belangen van alle Franschen. Naar de tweede Uitgave van De Chateaubriand, door A. Bruggemans. Te Dordrecht, bij A. Blussé en Zoon. 1815. In gr. 8vo. XVI, 136 Bl. f 1-2-:

Hartelijk wenschen wij, dat dit boekje in Frankrijk algemeen gelezen, beaamd en gevolgd zal zijn. Het is vooreerst en vooral gerigt tegen carnot's, in ons oog schaamtelooze en belagchelijke, Memorie. Daarna, echter, trekt het zoo wel tegen onvergenoegde Koningsgezinden als Republikeinen en - hier zou het woord Brigands voegen - Napoleoniden te velde. Dit geschiedt doorgaans met even zoo vele bondigheid en geschiedkunde, als vernuft en kracht van stijl. En, waar de eersten al niet te vinden geweest mogten zijn, daar vergoeden dit de laatsten zoo veel mogelijk, schermende met de eer, de edelmoedigheid, den onbevlekten krijgsroem der Franschen - à faire peur, zegt onze Hollandsche ondervinding. Veel wordt natuurlijk gesproken van het Constitutioneel Charter; en met genoegen zagen wij daarbij, dat chateaubriand inderdaad geene bekrompen denkbeelden voedt; maar, hoe vol ook van eerbied voor oude instellingen, beginselen en denkbeelden, toch zeer wel begrijpt, dat de tijden veranderen, en wij ons daarnaar behooren te schikken; dat de menschelijke geest kan vooruitgegaan zijn, de omwenteling iets goeds kan hebben achtergelaten, en dat vrijheid en Constitutie, hoe ook misbruikt, evenwel noch hersenschimmen, noch nuttelooze, veel min verderfelijke, zaken zijn. Dit zij genoeg ter aanprijzing van een werkje, dat ons, helaas, doet zien, wat al niet behoefte is, om het rijk der woelgeesten maar eenigzins in toom te houden; en ons met te meer nadruk toeroept: maakt eer een dijk van uwe lijken, dan dat gij zoudt dulden, ooit wederom in dien bodemloozen draaikolk medegesleept en verzwolgen te worden!






{==229==} {>>pagina-aanduiding<<}

Bemoediging der Nederlanders bij de Landing van Buonaparte. Door Mr. J. Scheltema, Lid van het Instituut, enz. Te Amsterdam, bij H. Gartman. 1815. In gr. 8vo. 27 Bl. f :-8-:

Wat willen - wat zullen nu de Franschen - wat moeten wij doen? Ter Opwekking na de Bemoediging. Door en bij dezelfden. 28 Bl. f :-8-:

Het is bekend, welk een genoegen en werking des Heeren scheltema's stukje, getiteld: Vergelijking, enz. in het begin onzer laatste gezegende omwenteling, deed. Geen wonder dus, dat de vaderlandlievende Man zich opgewekt gevoelde, om, terstond bij de zoo veel gerucht makende, zoo vele vrees verwekkende landing van buonaparte in Frankrijk, de pen ter Bemoediging op te vatten. Hij ontleent dezelve uit, 1o. onze ondervinding; 2o. onze krachten; 3o. onze vooruitzigten.
Schoon nu dit stukje vele gronden en zaken bevat, die niet kunnen vervallen, noch ooit in een ander licht mogen be schouwd worden; schoon ons geluk bij de tegenwoordige orde van zaken, de Fransche en inzonderheid Buonapartische gruwzaamheid, en de kracht van ons land en onzen landaard, bij eensgezindheid en vertrouwen op God, altijd redenen van opwekking zoo wel, als bemoediging blijven, - zoo was het toch ten deele op de hoop gebouwd, dat Frankrijk zelf den trouweloozen vreemdeling wel van den troon zou weren. Om deze reden is een ander stukje, onder straks genoemden titel van Opwekking, de Bemoediging gevolgd, waarin scheltema op deze drie vragen eenig gepast antwoord geeft: 1o. Wat willen - 2o. wat zullen nu de Franschen doen? 3o. wat moeten wij doen? Terwijl de Schrijver, op het slot, eindelijk een Weekblad beloost, onder den naam van het Vaderland en de Franschen, alle Maandagen bij den Boekverkooper gartman zullende in het licht verschijnen. Deze Opwekking is, gelijk men begrijpt, eene soort van Wapenkreet, met die gematigdheid echter, die bondigheid, die algemeenheid, om zoo wel te genezen als te wonden, te ge-
{==230==} {>>pagina-aanduiding<<}
ven als te vechten, te laten als te doen, welke van den ongebonden stijl en de manier des Schrijvers te wachten zijn.
Wij hebben beide stukjes met genoegen gelezen. Ons verstand en hart stemmen gaarne met den Man in. Wij behoeven niet te vreezen, mits wij maar waken; noch mogen iets hopen, indien het hieraan zoo zeer ontbrak, dat God en het Verbond der Menschheid ons tegen den Geweldenaar niet kon, mogt of wilde beschutten. Of al het aangevoerde toereikend zij, om den vreesachtigen te bemoedigen, den tragen op te wekken; of maar zoo toereikend als het uit den aard der zake kon zijn, te wachten ware, - is moeijelijk te beslissen. Wij verheugen ons daarover, dat het gezegde ten minste zeer aannemelijk is; dat het den besten, den zuiversten geest ademt; dat onze Vaderlandsche-Historie-kenners, Schrijvers en Staatslieden alzoo met onze Dichters en openbare Redenaars handen ineenslaan, om den schoonen band der vaderlandsliefde hoe langs zoo meer te stijven. Overdrijving zelve is hier zoo onmogelijk, als aan partijschap bij verstandigen en niet geheel ontaarden te denken is. Dood of vrij, zij nu inderdaad de leus! Doch Europa, ons eigen hart, de Godheid, waarborgen ons het laatste. Wij herhalen het, zoo moeten alle braven denken; alle verstandigen doen het. En, wat men ons ook tegenvoere, wij zullen het altijd daarvoor houden, dat hij, die anders denkt, of in zijn hoofd, of in zijn hart gekrenkt is; gelijk men trouwens weet, dat er menschen zijn, die op een bijzonder punt buiten zinnen zijn, of eener hoofddrift botvieren: men noemt echter de eersten daarom niet minder zinneloozen, noch zal Apostel jacobus tegenspreken, dat dîe de geheele wet houdt, en schuldig wordt in ééne, de geheele wet heeft overtreden.
Slechts ééne zaak hinderde ons bij scheltema: de Punische trouw ten voorbeelde van de Fransche gesteld te zien. Indien wij ons niet bedriegen, dan heeft de geschiedenis en staatkunde van Frankrijk met niets meer overeenkomst, dan met de hunne, die onbeschaamdelijk op de ontrouw hunner mishandelde vijanden smaalden; de Koningjagende, vrijheidschreeuwende, werelddwingende en uitplunderende Romeinen, eindelijk de slaven van den slaaf eens oproerigen hoops krijgslieden.
Wij hooren slechts een martialis uit hen met genoegen van dat nog al mindere schuim, de Korsikanen, zeggen:

{==231==} {>>pagina-aanduiding<<}


‘Hunne eerste wet is, wraak; de tweede, op roof te leven; 
De derde, leugentaal; de vierde, niets te geven 
Om God of zijn gebod.’ 

Onze alom bekende tijdgenoot, sinjeur buonaparte, drukt het zegel op deze aloude beschrijving.







Willem Frederik, Koning der Nederlanden, door Mr. W. Bilderdijk. En: Feestzang, door deszelfs Echtgenoote. Te Amsterdam, bij M.F. Pieper en Comp. f :-11-:

Bij de Verheffing van Z.K.H. Willem Frederik, enz. op den Troon der Nederlanden. Lierzang, door H. Tollens Cz., Lid van het Hollandsch Institut. In 's Hage, bij J. Allart. f :-8-:

De Verheffing van Willem I, enz. tot Koning der Nederlanden. Lierzang, door M. Westerman. Te Amsterdam, bij J.G. Rohloff. f :-4-:

De Schim van Keizer Karel V, bij de hereeniging der Nederlanden onder Koning Willem I. Door Mr. J. van 's Gravenweert. Te Amsterdam, bij M.F. Pieper en Comp. f :-5-8

Een vijftal stukjes, allen meest in den vorm van Lierzang, op de verheffing van Vorst willem ten Nederlandschen Koningszetel. Zonder dezelven te willen gelijk stellen in dichterlijke waarde, willen wij ze liefst niet tegen elkander monsteren, en zeggen in het algemeen, dat zij zoo vele warmte van hart bij de heugelijke gebeurtenis, als van genie aanduiden. De voortreffelijke bilderdijk toovert wederom met gedachten, beelden en zaken. Zijne beminnelijke Gade kweelt zoo zacht en zoo liefelijk, dat de geheele Natuur zich met haar over het voorgevallene schijnt te verheugen. Tollens is geheel - tollens; liefelijkheid en geestdrift, welluidendheid en kracht. Westerman kan niet dan treffend voor het Vaderland zingen; en 's gravenweert, men kent zijne vaste hand, zijn krachtig vers en veelbelovende bekwaamheid.

{==232==} {>>pagina-aanduiding<<}

Waartoe zou het strekken, dat wij een dor geraamte van elk dezer stukken hier volgen lieten? Men loopt daarbij slechts gevaar, de eenvoudige schets van het meesterstuk als weinigbeduidend te miskennen, het kronkelend pad van den lossen zang voor gewrongen en mislukt te houden. Ieder koope veeleer dit weinige, voortreffelijke, bij zoo onvergetelijk eene gelegenheid vervaardigd. Het is de keurigste inleiding tevens, door de tegenstelling boven alles krachtige inleiding, tot hetgeen bijna te gelijker tijd, met vele stroomen, uit de Nederlandsche dichtpen is gevloeid, en door ons terstond staat aangekondigd te worden. Ja, Landgenooten, voelt al het geluk, dat u reeds streelde, maar inzonderheid uit de toekomst blijde toelachte, om te beseffen, wat gij verliezen zoudt.... wat gij te verdedigen hebt.... wat u tot allerlei opofferingen moet sporen!
Om den Lezer niet zonder een gering staaltje van het aangekondigde te laten, zullen wij der Vrouwe de eere gunnen, en slechts bij den greep iets van haar overnemen.

De lieve Vrede slaat hare oogen 
Met teedre blijdschap neêr van de overaardsche bogen, 
En biedt ons malsche rozenblaàn 
En palmen aan, 
Om Koning willems voet ten zacht tapijt te spreiden. 
Ja! vloer' zij hem het donzigst pad, 
Die reeds zoo lang op distlen trad, 
En nimmer andre zuchten had, 
Dan heil en deugden uit te breiden! 
 
Gezegend Holland! buig de kniên, 
Gij zult uw kroost gelukkig zien! 
Erken 't, en, nimmer dankens moede, 
Beveel dees Heilvorst in Gods hoede, 
Wiens deugd u de eeuw van goud met schooner glans voorspelt 
Die Holland, met d'alouden luister, 
Zal doen herrijzen uit het duister, 
Waarin verdrukking 't hield bekneld! 
Die d' ongekrenkten roem der eerbiedwaarde Vaderen, 
Zoo verr' de zon heur gloênde raderen 
Om 's aardrijks schuddende assen drijft, 
Bij 't nageslacht zal uit doen schitteren: 
Een roem, die magt- en rijksbezitteren 
Ten voorwerp van bewondring blijft! 

{==233==} {>>pagina-aanduiding<<}

Reik, Batavier! de blijde handen 
Uw' stamgenooten toe, aan Maas- en Moezelranden; 
En zweert den eed van trouw, elkander aan de borst! 
Zweert, zweert hem, aan den voet van d'afgebeden Vorst, 
Voor wien ons aller harten branden; 
En zie hij in uw broedrenmin 
Een naauwvereenigd huisgezin! 

Ziedaar aller geest, bij den ten uiterste verscheiden toon!










Wapenkreet. Lierzang, door Mr. W. Bilderdijk. Te Amsterdam, bij M.F. Pieper en Comp. f :-6-:

Opwekking aan de Nederlanders, door C. Loots. Lierzang, uitgesproken in den Amsterdamschen Schouwburg, enz. Te Amsterdam, bij J. ten Brink, Gz. f :-4-:

Nederland en Frankrijk in Maart 1815. Lierzang, door M.P. Elter, geb. Woesthoven. Te Amsterdam, bij Geysbeek en Comp. f :-6-:

Aan mijne Nederlandsche Landgenooten, bij het bezetten van Parijs door Buonaparte. Door J.S. Swaan, Rector der Latijnsche Scholen te Hoorn. Aldaar, bij J. Vermande. f :-2-:

Het Verbond der Edelen in 1815. Door Mr. J. van 's Gravenweert. Te Amsterdam, bij M.F. Pieper en Comp.

Bij gelegenheden en onderwerpen, als opgemelde stukjes aanduiden, verandert onze bestemming. Elders moge grondige en eenigzins uitvoerige beoordeeling onze taak zijn, hier zou de eerste naar ongepaste vitterije zweemen, de laatste ongelukkige vertraging ten gevolge hebben. Het publiek moet slechts, ten spoedigste, weten, dat de geestdrift is ontbrand, dat zij zich door hare tolken laat vernemen, dat hare vlam hoog ten hemel opslaat, en er gelegenheid voor elken regtschapen Vaderlander is, om zich bij dien gloed te verkwikken, te verwarmen. De naam van ten minste twee der Dichters, die

{==234==} {>>pagina-aanduiding<<}
hier optreden, beslist reeds voor de waarde der stukken. Wie kent - het zij de bekwaamheden, het zij den blakenden ijver voor Vaderland en oranje niet, van bilderdijk en loots?
Inderdaad, de eerste spreekt hier eene taal, die verstommen doet. Wie vormt zich een denkbeeld van de kracht der Poëzij, die zulke verzen niet gelezen heeft? Mijn God, welke beelden! welke, als hemelhooge baren door het gevoel voortgestuwd, en alles met zich mede slepende! Welk eene buigzame gehoorzaamheid van taal en maat aan dit wonderbaar Genie! Ja, de poëzij is de eigen spraak der geestdrift; de geestdrift de éénige waarachtige Zanggodin. Elders moge de dichtkunst liefelijk kwelen en spelen; moge bloemen zaaijen, kransen vlechten, en alles, alles in feestgewaad doen verschijnen; de vaderlandsche Bard, die te wapen! roept, gevoelt eerst regt den God in zijn binnenste; hij is deszelfs werktuig; hij kan geene klanken slaken, dan die het kenmerk des heeten gevoels dragen, en, in de ontzettendste scheppingen der dronken verbeelding gehuld, als onbetemde stroomen daarheen bruisen. Nieuwsgierigen! enkel nieuwsgierigen! leest deze bladen, ten einde eenmaal te zien, wat eigenlijk poëzij zij! Misschien kweekt dit gezigt eenigen lust voor de schoonste der kunsten in uwen beezem. Misschien - dit toch is ons doel en bede - misschien ontbrandt eene vaderlandsche vlam in het tot nog toe koude hart; en God heeft ook de dichtgaven niet te vergeefs aan Nederland verspild!
Doch, gelijk ieder oorspronkelijk Dichter zijnen toon en trant heeft, zoo heeft ook ieder lezer of toehoorder zijne bijzondere vatbaarheid, om door den een' meer dan door den ander' geroerd en aangedaan te worden. Men voege dus loots bij bilderdijk. Hij is geen minder treffend staal van het vermogen der dichtkunst; hij, die alles door dezelve is, alles aan dezelve te danken heeft. Als vaderlandsch Dichter inzonderheid, verdient hij eene allereerste plaats; en deze Lierzang, in het vroegste opkomen des hangenden onweêrs vervaardigd, voor den pas uitgeroepen Koning en Koninginne openlijk voorgedragen, sprong geheel frisch en krachtig uit de geopende wel van verontwaardiging, patriotisme, en het rijkste poëtisch genie op. Ds bedaarde menschenvriend en wereldburger moge dus huiveren voor de smadelijke kleuren, met welke hij eene gansche Natie teekent: wie, die den jam-
{==235==} {>>pagina-aanduiding<<}
mer berekent, door Fransche ligtzinnigheid, en vatbaarheid voor allerlei verstandelijke en zedelijke ontaarding, over Europa gebragt, en thans wederom ziet, hoe Fransche legers bewerken, en heel Frankrijk gedoogt, dat het verworpen schrikgedrogt op nieuw zijnen magtigen schepter zwaaije, kan hem dezen ijver ten kwade duiden? Neen, Frankrijk helpe het monster weren, of het bezure deszelfs gruwzame vermetelheid! Op! op! wie iets vermag, door gansch Europa, om den peststroom niet slechts te stuiten, maar te dempen! De geschiedenis van verscheiden asgeloopen eenwen leert ons, wat de groote krijgshaftige Natie ons werelddeel al leeds berokkend heeft.
Mevrouw elter heeft de vooronderstelde fout van loots willen vermijden. Haar aanhef inzonderheid toont dit. Er is echter voor ons eenige duisterheid in denzelven. In allen gevalle is het ons menschen moeijelijk, personen en zaken, den zondaar en de zonde zoo geheel te scheiden, dat wij zelfs om napoleon's bekeering eerder en hartelijker zouden bidden, dan om zijne verdelging. Voor het overige ontbreekt het in dit vers noch aan schoone gedachten, noch aan verdienstelijke inkleeding, noch aan warme, vaderlandsche gevoelens. En, op nieuw juichende in den bloei van zoo veel goeds en schoons in deze, nu weer gezegende, oorden; en een blik werpende op de toekomst, nog onlangs geheel zonder nevelen, enkel bezwangerd met grootsche verwachtingen, - rijzen onze beden tot God en menschheid des te vuriger, om verpletting van den Draak.
Des Heeren swaan's dichtstukje is gansch niet zonder verdienste, en vooral is zijn aanhef, de uitboezeming van vreugde over den opgerigten troon, om de tegenstelling en het treffende van den overgang, allergelukkigst. Zijn toon zij overigens veel lager, dan die der eerstgenoemde Puikdichters, - al wederom eene verscheidenheid van gaven, berekend naar de onderscheiden behoeften en smaak der lezers. Wij prijzen 's mans ijver voor alle goede zaken ten hoogste. Streve hij door werkzaamheid tot volmaaktheid! en geniete daarvan de vruchten, in een beveiligd, versterkt, gezegend Vaderland!
Het is niet als bij afklimming van verdienste, dat wij den Heer van 's gravenweert achteraan plaatsen, maar om de weinige uitgebreidheid van het stukje, met een ander betrek-
{==236==} {>>pagina-aanduiding<<}
kelijk de troonbeklimming op een zelfde vel afgedrukt, en hierdoor mede de kracht der tegenstelling in zich besluitende.

‘Geene overheersching meer op Nederlandschen grond!’ 
Zoo klonk der Eedlen stem bij 't heilig eedverbond. 
‘Geen vreemde meester meer; geen dienstbaarheid van slaven!’ 
Word(t) nu de Wapenkreet in 't hart van Neêrlands Braven. 

Deze aanhef verklaart den titel, en tevens het doel. Het is mede een Wapenkreet, en deze niet min krachtig dan kort.




Puntdicht op den vernuftigen en verdienstelijken Hond, genaamd Mango, spelende eene rol in het Tooneelstuk: Hondentrouw, enz. Met eenige Aanteekeningen, enz. wegens de beruchte Begrafenis van den Hond van den Leydschen Schout Bondt, mitsgaders het Crimineel Proces van L.H. Gaal tegen den Hond van J.J. van der Poel, genaamd Troevetje, wegens het bijten van een Kind, met de koorde gestraft, te Leyden, 25 Mei 1595. Uit een oud Manuscript. Door H.N. König. Te Amsterdam, bij Geysbeek en Comp. In kl. 8vo. 12 Bl. f :-4-:

Wat wordt er al niet voor het lieve brood gedaan! - Eene aalmoes dan voor een' armen Hond, Lezer! Immers, wij kunnen niet denken, dat de beestlievende Schrijver, die zich beklaagt, dat men den schranderen mango geen Benefit heeft gegeven, niet gaarne zijne winst met het getrouwe Dier, waaraan hij zijne stoffe is verpligt, zal willen deelen.

No. II. bl. 64. reg. 17. staat: H.h. van brederode; lees: Heeren van brederode.





{==237==} {>>pagina-aanduiding<<}

Boekbeschouwing.

Leerredenen van H.H. Donker Curtius, Th. Doct., Predikant te Arnhem. Iste Stuk. Te Arnhem, bij P. Nijhoff. 1815. In gr. 8vo. X, 213 Bl. f 1-16-:

Zelden valt de keuze van twee Schrijvers op volstrekt hetzelfde onderwerp; de Leeraars van den Godsdienst alleen vinden gedurige aanleiding, om over denzelfden, dikwijls uitvoerigen en naauw bepaalden, tekst te prediken. Geene bijzondere soort van geschriften is bovendien zoo talrijk als Leerredenen; die, echter, allen in het openbaar, voor eene gemengde schare, tot leering, troost en stichting, uitgesproken, wel degelijk eene bepaalde soort vormen; zoodat de ongeoefendste leek, zoo wel als de geleerde, eene zekere duidelijke voorstelling van eene preek in het algemeen heeft. Doch, hoe vaster dit ga, hoe meer ook de onbedwongene oorspronkelijkheid van elken maar eenigzins bekwamen Prediker moet uitkomen, hoe noodzakelijker het wordt, dat zelfs onderscheidene soorten in de eene hoofdsoort ontstaan, en hoe blijkbaarder het dan ook een der eerste pligten van ons ambt is, de manier, den toon, de algemeene hoedanigheid der uitgegevene Leerredenen aan te wijzen, zonder dat deze aanwijzing over de waarde of onwaarde nog iets beslist. De gaven zijn, niet slechts in grootheid, maar ook in hoedanigheid, verscheiden; en nooit behoort de ingenomenheid met onszelven, met hetgeen ons bijzonder eigen is, zoo verre te gaan, dat wij dit daarom voor het beste, ik laat staan éénig goede, zouden houden. Wij zeggen dit met opzigt tot hetgeen de Eerw. Schrijver in zijn voorberigt betuigt, dat hij geene schitterende welsprekendheid bedoeld, veel min bereikt, maar eenvoudige, voor den minst onderwezenen bevattelijke, prediking ten oogmerk gehad heeft. Wij beamen dit, wat de uit-
{==238==} {>>pagina-aanduiding<<}
komst betreft; wij gelooven het gaarne, wat den wil aangaat; wij prijzen het dan ook te liever, daar deze duidelijkheid toch niet in platheid of dergelijke ontaardt. Doch, wij bevroeden niet, dat onze kenschetsing eener voorheen uitgegeven Leerrede van donker curtius, als ontbloot van zoodanige welsprekendheid, ons daarom tot eenig verwijt zou
behooren te strekken. Immers, bedoelden wij berisping, dan hadden wij zeker geen verblindend schitteren op het oog; gelijk zijn Eerw. zelf geene zwarigheid maakt, bl. 26, van schitterende blijken van Jezus goddelijke wijsheid te spreken, geschikt om ons te bewegen, om te erkennen enz.; dan was onze uitdrukking misschien eene euphemie, eene beleefde aanduiding van minder geestdrift, warme schildering en poëtische verheffing, dan en de aard van het onderwerp, en andere uitgegevene Leerredenen ter zelfde gelegenheid, ons van 's mans, in het algemeen bekende, bekwaamheid hadden doen verwachten. Hebben wij daarentegen geene berisping bedoeld, - en gewis had deze geen oogmerk zich verder uit te strekken dan wat betrof onzen smaak en bijzondere behoefte in dien heugelijken tijd, - even min kunnen wij het goedkeuren, dat de trant, hier gebezigd, als de éénige ware zou aangeprezen, of eene blaam op elke meer zwierige, en misschien meer wijsgeerige, predikwijze zou worden geworpen. Het behoeft vooreerst geen betoog, dat elegantie en bevattelijkheid zeer wel kunnen zamengaan; men denke, uit ouden en nieuwen, slechts aan van der palm. Maar, al ware het ook, dat sommige Leerredenen voor iedereen, in haar geheel, niet te volgen waren; zouden wij b.v. de meesterstukken van hulshoff daarom willen missen of misprijzen? Wij voor ons twijfelen, of die mate van bevattelijkheid, en te gelijk onderhoudendheid, niet eene hersenschim, of, zoo men wil, ideaal zij, welke iederen, ook den stompsten en onbeschaafdsten, toehoorder eene eenige redevoering van omstreeks een uur lang zou kunnen doen navolgen en vatten. Men streve dan, ja, naar dit

{==239==} {>>pagina-aanduiding<<}
ideaal; maar zonder beter toehoorders te zeer te doen lijden, zonder talenten, die hiertoe minder strekken, te doen roesten, zonder zijnen eigen aanleg zijne eigene bijzondere betrekking, of de gesteldheid der gemeente, uit het oog te verliezen. Met één woord, de eenvoudige manier dezer Leerredenen, straks nader te doen kennen, is goed; maar eene wat hooger gestemde kan zeker even goed zijn. Wij voegen er dit slechts bij, dat, gelijk de Eerw. donker curtius te regt aanmerkt, dat men doorgaans veel waagt met de uitgave van Leerredenen, ditzelfde ook plaats heeft met de beoordeeling, als van stukken, eigenlijk tot mondelijke voordragt bestemd, en van deze dikwijls eene eigenaardige bevalligheid ontleenende, welke in het afschrift niet is te ontdekken of te waarderen.
De onderwerpen, hier behandeld, zijn, in allen geval, verre van gemeen, d.i. te algemeen, te zijn. 's Mans doorgaande bedoeling is, de grootheid van jezus christus als mensch, of wel de voortreffelijkheid van zijn karakter, in het licht te stellen; waartoe hij in iedere Leerrede eenen of anderen, soms waarlijk fijnen, trek als hoofdzaak behandelt. Wij gelooven te mogen zeggen, dat zulk een ontwerp altijd eenige zwarigheid ontleent uit het buitengewone van jezus - zullen wij het enkel betrekking, of ook natuur en althans bestemming noemen? Deze zwarigheid heeft, meenen wij, de Eerw. Prediker niet geheel ontgaan, wanneer hij, in de derde Leerrede, jezus verbazende gezetheid op, en de volbrenging van het werk, hem door den Vader opgedragen, willende doen zien in zijne nederdaling op deze aarde en zijn leven te midden van zoo veel leed en tranen, omgeven door onvolmaaktheid en zonden, daartoe gebruik maakt en zich beroept op jezus alwetendheid. Immers, god zelf kent alle deze ellende; en, ten zij wij Hem alle soort van gevoel, en dus ook zaligheid, ontzeggen, moet het op Hem, moet het op jezus, daar hij bij den Vader was, dezelfde werking hebben gedaan. Wij moeten, namelijk, een van beide,

{==240==} {>>pagina-aanduiding<<}
ja misschien beide, aannemen: dat Hij, die alles, het goede zoo wel als het kwade, het oogmerk niet min dan het middel weet, nog steeds zegt: ziet, het is zeer goed! of dat jezus wetenschap ontleend, en waarom dan ook niet bepaald? te achten is. In het algemeen komt ons voor, dat alle verdere uitweiding over de natuur des Zaligmakers, over zijne eenheid met den Vader, dan die zich tot den heiligen wil, het goddelijk werk en de toekomstige heerlijkheid bepaalt, ten zachtste uitgedrukt eene verborgenheid behandelt alsof het geene ware; met andere woorden: in het heilig duister ongeoorloofd en onvoorzigtig rondtast.
Een ander bezwaar van 's mans keuze der onderwerpen is, de moeijelijkheid, om alles, wat een tekst oplevert, en wat eene geheele Leerrede tot onderwijs en stichting voortbrengt, op het opgegeven thema als op één middelpunt te doen uitloopen, vooral wanneer de behandelde karaktertrek zeer bijzonder is, gelijk b.v. in de vierde en vijfde Leerrede. Over het geheel, echter, zijn ze meer algemeen, en valt het dan ook gemakkelijker, zonder het bijbelsche en populaire eenigzins uit het oog te verliezen, een wel zamenhangend betoog te leveren. 's Mans algemeene stoffe behoudt nogtans genoeg pikants, (indien men ons dit woord veroorlove) genoeg ongemeens, om te treffen. En wie zal er in het geheel aan twijfelen, dat de poging, om de achting voor het Christendom op die voor den Christus meer en meer te gronden en te verheffen, - de poging, om het ongeloof, aldus, als op zijnen eigen grond, buiten het gehate en verachte veld van het wonderdadige, te bestrijden, inderdaad hoogen lof verdient. Wij spoeden ons om van elke Leerrede afzonderlijk iets te zeggen.
I. De kennis van het verstandelijk en zedelijk karakter van jezus, een heilzaam middel om het opregt en waarheidlievend hart te genezen van alle vooroordeel tegen jezus leer en goddelijke zending; tekst, joan. I:47b; indeeling (tot eene proeve): 1. van de

{==241==} {>>pagina-aanduiding<<}
gebeurtenis, zoo veel als noodig is om den nadruk en de bedoeling der woorden te doen gevoelen; 2. het opgegeven onderwerp zelf; 3. een en ander gevolg ter besturing. Men ziet, dat het geheel als ter inleiding voor dit en een volgend vijftal verstrekt.
II. Eene proeve van jezus onvergelijkelijke wijsheid, en hooge belangstelling in het heil der menschen; joan. IV:7-26. Donker curtius behoort tot die Uitleggers, welke ongunstig over het karakter der Samaritaansche vrouwe denken, en heeft dit eigenaardige, dat hij hare eerste antwoorden als spottende opvat. Wij geven in bedenking, of men bij deze en soortgelijke gelegenheden, b.v. inzonderheid het gesprek met nicodemus, wel genoeg in het oog houdt, dat de Oosterlingen veel meer dan wij moesten gevat zijn op eene verbloemde leer- en spreekwijze, en dus veel min gevaar loopen om die te miskennen. Althans, deze vooronderstelling had kunnen strekken, om het geopperde gevoelen van spotternij - opzettelijk misverstand en verdraaijing - in een des te aanlokkelijker licht te plaatsen. Het betoog, op den behandelden tekst gebouwd, heeft ons zeer behaagd.
III. Jezus verbazende gezetheid op het volbrengen van het werk, hem door zijnen Vader opgedragen; niettegenstaande de ontzettende bezwaren van hetzelve; joan. IV:34.
IV. Jezus vreugdegenot; luc. X:21a. Deze Leerrede bevat eene menigte menschkundige en schoone aanmerkingen. Het begin met de waarheid, ‘dat de droefheid wel velen nadenkend en ernstig maakt, maar de vreugde slechts de besten tot deugdzame gevoelens stemt, enz.’ is treffend en gepast. Wij hebben de enkele bedenking reeds medegedeeld, dat het moeijelijk is, dusdanig onderwerp alleen en geheel te behandelen, zonder zich in zekere redeneringen verder te verdiepen, dan met den trant van donker curtius strookt.
V. Jezus bedwang zijner hartstogten, waar het

{==242==} {>>pagina-aanduiding<<}
belang van anderen zulks vordert; matth. XV:21-28. Op dit opschrift hebben wij eene aanmerking. Het woord hartstogt duidt doorgaans iet kwaads, althans onstuimigs en grof zinnelijks, aan. Het onderwerp is fraaijer, dan deze titel kan doen denken. Ten aanzien van den tekst wil de Schrijver, dat het blijkbaar in huis en niet op weg zij voorgevallen. Wij twijfelen echter, of alle zwarigheid hiertegen volkomen zij weggenomen.
VI. Eene proeve van jezus kloekzinnigheid in het ontdekken en verijdelen der oogmerken van zijne vijanden: te gelijk eene waarschuwing tegen het bestaan der Pharizeën; matth. XXI:23-32. Dit thema is strijdig met de eenheid, ruim zoo veel als het stuk zelf is, of althans behoefde te zijn, daar het eerste deel eigenlijk tot de behandeling van den tekst behoort, en alleen het laatste de toepassing oplevert; en waarlijk eene schoone, vruchtbare toepassing, die doet zien, dat de Prediker het menschelijk hart bespied en beoefend heeft.
Zie daar iets, om dit bundeltje, en onze denkwijze daarover, te doen kennen! Hebben wij niet al het gestelde bewezen, wij geven het daarvoor ook niet uit. De Leerredenen verdienen, in ons oog, ruimen lof, om derzelver klaarheid, belangrijkheid, oorspronkelijkheid, en geven ons een aangenaam denkbeeld van deszelfs vervaardiger, als een man, door hoofd en hart beminnelijk. Doch, al het fraaije en wegslepende, of stoute en bondige, van enkele andere Predikers van onzen tijd bezitten zij niet. Des te geschikter zijn ze misschien om hier en daar in donkere hoeken een geheel nieuw licht te ontsteken. Welaan, curtius! ga voort, ons - geenen Macedonischen held, maar eenvoudigen jezus van Nazareth, als den alleen grooten te doen kennen!










{==243==} {>>pagina-aanduiding<<}

Christelijke Opwekking tot Heldenmoed, in eene Leerrede over Lukas IX:24a. uitgesproken te Leyden den 9 April 1815, door J.H. van der Palm. Te Leyden, bij D. du Mortier en Zoon. In gr. 8vo. 36 Bl. f :-8-:

Moed en Kracht tegen den Man des Bloeds, opgewekt in eene Redevoering in de Remonstrantsch-Gereformeerde Kerk te Amsterdam den 29 Maart 1815, door C.W. Westerbaen, Leeraar bij die Gemeente. Te Amsterdam, bij H. Gartman. In gr. 8vo. 22 Bl. f :-5-8

Bemoediging en Opwekking bij de hernieuwde Overweldiging van den Franschen Troon door Napoleon Buonaparte. Eene Bedestonds-voordragt van J. Decker Zimmerman, Evang. Luth. Predikant. Te Utrecht, bij F.D. Zimmerman. In gr. 8vo. 19 Bl. f :-7-:

Deze drie Leeraren van onderscheiden Christelijke gezindheden staan hier niet eendragtiger naast elkander geschaard, dan hunne zuivere en warme vaderlandsche gevoelens keurig zamenstemmen. Zij betreden elk hunnen eigen weg, daar inzonderheid de eerstgenoemde, in eene volledige Leerrede van de gewone uitgebreidheid, meer ruimte tot uitweiding in bijzonderheden heeft. Doch, waar zij elkander ontmoeten, daar spreken ze dezelfde taal, daar zou men soms No. 1 door 2, en omgekeerd, kunnen doen vervangen.
No. 1. Uitstekend gelukkig is hier de tekst gekozen. Dit gevoelt elk op het hooren der woorden: wie zijn leven behouden wil, die zal het verliezen. Doch, het is niet slechts op het eerste gehoor, en als motto, dat deze gepastheid blijkt; de bekwame hand van van

{==244==} {>>pagina-aanduiding<<}
der palm wist hem ook in een licht (en waarachachtig licht) te plaatsen, dat de eigen zin en zamenhang krachtig medewerken, om de toepassing op onze omstandigheden te versterken. Het was waar ten aanzien der Joden, die, schromende het kruis van Jezus op te nemen, veelal des te ellendiger omkwamen. Het is waar in duizend omstandigheden des levens, waar, gelijk men zegt, de voorzigtigheid de wijsheid bedriegt. Het is vooral waar voor ons, die geene hoop dan in de vernietiging van den Dwingeland, dan in eigen eendragtige en krachtdadige medewerking tot dit doel hebben, zonder dat uitstel geoorloofd is. Deze waarheid wordt in een tweede deel in hoogeren zin genomen, en niet min bondig betoogd, dat zoo wel pligt als belang de aangeprezen opoffering vordert. Te weten, wie door pligtverzaking al mogt zijn aardsche leven behouden, die zal en moet echter het hemelsche en betere even daardoor verliezen. Wijsheid en kracht hebben vooral ook hier 's Hoogleeraars pen bestuurd. In een derde stuk volgen gepaste vermaningen, om den vaderlandschen en menschlievenden krijgsmoed door geene daarmede strijdige ondeugden te ontadelen.
No. 2. Dit opstel, waarbij een kort voor- en langer nagebed, is, uit den aard der zake, kort. Doch deze kortheid is door stevigheid, door de welsprekendheid van het hart, door warmte en kracht, niet weinig vergoed. Gelijk de Wester-koeltjes, zoo kenden wij den Dichter westerman en den Prediker westerbaen, als liefelijk en vruchtbaar; doch de tijdsomstandigheden hebben ons beiden als niet min ontvlamd en gespierd doen kennen. De tekst is hier louter opschrift; wie zou dit wraken? Het tweede lid wordt eerst gebezigd tot eene treffende schets van onze vroegere ziekte en genezing. Dan volgt het tweede als toepassing, en het gevaar zoo wel, als de schande en dwaasheid eener verlammende vrees - schoon ook van eene werkelooze gerustheid - komen, met allerlei andere gepaste waarschuwing, helder uit. Het ontbreekt

{==245==} {>>pagina-aanduiding<<}
hierbij ook vooral niet aan hetgeen de dag als huldigingsfeest vereischte; lof onzes geluks, onzer wijze staatsinrigting, onzes voortreffelijken Konings, ja ganschen Koninklijken gezins, met al zulke gebeden en wenschen als deze overtuiging vordert.
No. 3. Ten opzigte van het laatstgenoemde eenstemmig, wijkt dit stuk voor het overige weer af. Het is waar, de tekst: Nehemia IV:14, naar de Lutersche vertaling: Vreest niet voor hen; denkt aan dien grooten en verschrikkelijken Heere, en strijdt voor uwe broederen, zonen, dochteren, vrouwen en huizen, geeft eenen niet ongelijken loop aan de hand. Doch zimmerman, gebruik makende van scheltema's Bemoediging, schetst in het eerste deel, zeer uitvoerig, de ongegrondheid eener moedelooze vrees. Het tweede deel, daarentegen, herinnert, wat God voor ons - en tegen onze vijanden, reeds heeft gedaan. Terwijl de nog jeugdige Prediker wel minder dan van der palm aandringt op het tegengaan des gevaars, maar ook het gereed houden, zoodra de Vorst roept, met eigen openlijk aanbod krachtig verzegelt. Wij kunnen noch den geest, noch den vorm van dit stuk onzen lof onthouden. De Heer zimmerman verdient hem volkomen; en wij meenen zijne nederigheid te mogen waarschuwen, om denzelven niet te gereed en te gul met gelijke munt te betalen; omdat zulk eene wederkeerigheid, als men in dit stuk en scheltema's Alexander aantreft, ligt verdenking en gelach verwekt.
Wij willen van elk iets afschrijven.
‘No. 2. Sedert de grond, door het bloed onzer Helden aan den zegen der nakomelingen geheiligd, een gedeelte werd van het Rijk der Franschen, bestond het (vaderland) niet langer. Nu verving de wapenpraal des baldadigsten tirans alle de gedenkteekens onzer vroegere grootheid. Zijn adelaar ontheiligde alles en wapperde van ons Kapitool, zoo dikwijls hij ons dwong, om over het vergieten van het bloed der Volken, die voor ons streden, om over het ver-
{==246==} {>>pagina-aanduiding<<}
moorden van de jongelingen, die hij ons van het hart scheurde, Godslasterlijke feesten te vieren. Vernedering en schande, hoon en verguizing, bederf en verwoesting van allerlei aard schudde dit roofdier onophoudelijk, van de uitgespreide wieken af. Het kende noch regt, noch mededoogen. Het zoog alle de aderen van het goede en edele uit. Het vloog der Godheid zelve in het aangezigt, en ging steeds woester voort met de menschheid tot wanhoop te tergen, om haar te kunnen slagten als de dieren des velds.
No. 1. - Hoe kookte toen het bloed in onze aderen; en hadden wij slechts wapenen, slechts aanvoerders gehad; was er slechts eene flaauwe hoop geweest, dat wij onze verdrukkers het hoofd konden bieden; wie zou niet het staal hebben aangegord, en hen verjaagd, hen aan zijne regtvaardige wraak hebben opgeofferd, of het verlies des levens zich gaarne getroost? Maar helaas! wij waren weerloos, van alle kanten bespied en verraden, gevangen en gekluisterd; Gods almagt alleen kon ons vrijmaken. Zij daagde ook op tot onze redding; wij konden naauwelijks gelooven, dat zoo veel heils ons was te beurt gevallen, en waren als de genen, die droomen. Maar.....
No. 3..... wee ook ons bij eene mogelijke terugkomst der dwingelandij, die wij voor onmogelijk houden. Algemeen verklaard voor muitelingen tegen een bestuur, waarvan wij nooit de wettigheid erkenden, zouden wij allen het lot van Woerden aan ons herhaald zien. Zijn er, die, minder gedeeld hebbende in openlijke aanvallen tegen de geweken dwingelandij, deswege zouden wanen, voor alle wraak beveiligd te wezen - dat zij aan de slagtoffers van Woerden vragen, voor hoe verre de beulen dezer stad die evenredige strafoefening in het oog hielden? Zijn er, die geloof hechten aan de belofte van het vergeven alles opstands - ja, zij hebben die belofte, schijn-
{==247==} {>>pagina-aanduiding<<}
baar grootmoedig, thans in de Hoofdstad van het weder overheerde Frankrijk hooren doen; maar geheel Europa beeft voor het denkbeeld, dat misschien nog eenige ligtgeloovigen zich daardoor zullen laten paaijen en terughouden van de vlugt. Neen, M.V. werd die troon weder bij ons hersteld, niemand, en vooral niet de gehate, de verachte, de steeds gehoonde Hollander, was dan van leven en eigendom zeker.’
Dus vervangen deze Sprekers elkander. De waarheid is maar ééne.




Dissertatio Hermeneutico-Theologica de Peccato in Spiritum Sanctum. Pars prior. Quam defendit publice J. van Aken, Amstelaed. Mun. Eccl. Cand., die 28 Novembris 1814, praeside J. van Nuys Klinkenberg, Theol. et Phil. Doct. et Athen. Amstelaed. Professore. Amstel. apud P. den Hengst et Fil.

Bij mangel van eenig Voorberigt, is het ons onbekend, of de Heer Kandidaat van aken zelf de Opsteller zij dezer aangekondigde Verhandelinge, dan wel zijn Leermeester, onder wien hij dezelve in het openbaar verdedigde. Genoeg: zij is eene belangrijke bijdrage tot de schriftuurlijke letterkunde. Zij behandelt voornamelijk de plaats, Matth. XII:31, 32, en ook de gelijkluidende plaatsen, Mark. III:28, 30 en Luk. XII:10, alwaar van de zonde en den laster tegen den H. Geest, en derzelver onvergeeflijkheid, gesproken wordt. De Schrijver poogt op uitlegkundige gronden den letterlijken zin daarvan te staven, door de aanneming, dat alhier onder den H. Geest bedoeld wordt de derde Persoon der H. Drieëenheid, en alzoo als lastering tegen de Godheid zelve in haar geheel moet worden opgevat, welke geene uitzondering van genade ge-
{==248==} {>>pagina-aanduiding<<}
doogt. Het is hier de plaats niet, om deze aangenomene stelling te onderzoeken, goed te keuren, of te wederspreken. Elk niet ongeoefend Godgeleerde weet, hoe veel er noodig zij, om al datgene aan te voeren en te rangschikken, dat tot eene juiste gevolgtrekking leiden moet, en hoe zeer alle uitlegkundige gronden, zelfs met de meeste scherpzinnigheid ontwikkeld, eindelijk afhangen van dat regte gebruik der oordeelkunde, welke, hoe zeer aan anderen mishagende, voor den vriend der waarheid afzonderlijk beslist. Dan, hoe dit ook zij; deze Verhandeling bevat in zich zulk eenen rijken schat van bedenkingen, dat zij vrijelijk mag aangemerkt worden als eene volledige geschiedenis der uitlegginge van gemelde plaatsen en het daaruit afgeleide leerstuk, daar er (althans zoo ver den Recensent bekend is) bijkans niets is overgeslagen, wat er, van de vroegste tijden af tot op den huidigen dag, daaromtrent uitlegkundig is voorgedragen: zij doet alzoo eer aan den Steller, en levert gewisselijk het toonbeeld aan alle jonge Beoefenaren der H. studiën,
met welke uitgebreide kundigheden zij behooren toegerust te zijn, alvorens zij den gewijden drempel betreden. - Het Tiental van Stellingen, door den Kandidaat almede ter openlijke verdediging voorgesteld, beveelt zich, over het geheel, door hare waarde; ofschoon de Recensent in het vervolg meer aanprijst zoodanige stellingen, welke onder de latere, dan wel onder de oudere, geschilpunten behooren. De laatsten, toch, hebben door hunne oudheid reeds zoo veel van hare letter verloren, dat zij naauwelijks meer als zoodanige kunnen gelden, en daarom eene zeer oordeelkundige uiteenzetting behoeven, welke voor openbaar gebruik te uitvoerig is. - De Latijnsche schrijfwijze bevalt over het geheel zeer wel. Wij verlangen zeer naar het tweede gedeelte.







{==249==} {>>pagina-aanduiding<<}

Over den aard en de geneeswijze eener Veeziekte, even als zoodanige in de maanden Januarij en Februarij 1814 in de streken van Utrecht gewoed heeft; door J.C. Krauss, Med. Doct. en Professor in de Praktische Geneeskunde aan de Universiteit te Leyden, enz. Aldaar, bij H.W. Hazenberg, Jun. 1814. In gr. 8vo. 55 Bl. f :-12-:

Dit werkje loopt over een onderwerp, hetwelk reeds meermalen, vooral in onze dagen, de aandacht van beroemde Geneeskundigen geboeid heeft; namelijk, over de toepassing van de grondbeginselen der gewone op de Vee-artsenijkunde. De geleerde Schrijver, zeer vertrouwd met de eerste, oordeelt te regt, uit de groote overeenkomst tusschen menschen en dieren, dat die middelen, welke de Geneesheer ter bestrijding der menschelijke kwalen bezigt, ook, met behoorlijke wijzigingen, dienstig moeten wezen bij die der laatsten. Wij gelooven niet, dat iemand de gegrondheid van dit beginsel in twijfel zal trekken; en hij zal in deze Verhandeling nieuwe bewijzen vinden, om er zich van te overtuigen. Doch als de Hoogl., uit dit beginsel redenerende, het dooden der dieren, en zelfs eenigermate het afzonderen van dezelve, ter voorkoming en stuiting der besmetting, zoo sterk wraakt, vreezen wij, dat hij deszelfs toepassing te verre strekt. De onzekerheid toch der genezing, bij het stomme vee veel moeijelijker dan bij den mensch, de verspreiding der ziekte, zelfs gedurende de genezing, maakt beide deze middelen dikwijls noodzakelijk. En daarin is niets onmenschelijks, of strijdigs met onze pligten, of met het verheven doel der Geneeskunde; het dier toch is een eigendom, heeft geene regten, en de zorgen van den Veearts moeten zich niet bepalen tot het mogelijk behoud van één of meer dieren, maar zich uitstrekken, om, zelfs ten koste van één of meer, de overigen te bewaren, en

{==250==} {>>pagina-aanduiding<<}
alzoo de schade der bezitters, en van den Staat, zoo veel mogelijk te weren.
Buitendien vinden wij in dit stukje vele stellingen en gezegden, tegen sommige van welke het ons vergund zij eenige bedenkingen in te brengen. Krauss noemt de pest (bl. 7) eene in zwang gaande ziekte, met verschillende vernielende verschijnselen gepaard, die door eene bij zondere oorzaak in de dierlijke bewerktuiging voortgebragt, in dezelve eene stof verwekt, welke aan elk voorbeschikt dier, door aanraking en opneming medegedeeld, dezelfde ziekte voortbrengt, en onder ongunstige omstandigheden voorzeker den dood veroorzaakt. Wie ziet niet in, dat deze bepaling niets bepaalt, en schier op alle besmettelijke ziekten kan worden toegepast? Het ontbreekt haar daarenboven aan duidelijkheid. Wat zijn de vernielende verschijnselen? wat is hier eene bijzondere oorzaak? - De vergelijking tusschen dieren en kinderen, (bl. 18), als beiden op eenen minderen graad van bewerktuiging staande, vinden wij ook niet zeer juist, vooral niet, zoo als zij hier voorkomt, in een geneeskundig oogpunt; althans wij zouden het niet wagen, deze vergelijking in de praktijk door te voeren. - Wat de Hoogl. (bl. 22) met eene wisselvallige bestemming te kennen wil geven, bekennen wij niet te verstaan. Wij schrijven deze en dergelijke, kwalijk gekozene, uitdrukkingen aan onbekendheid met onze taal toe, welke in deze geheele Verhandeling doorstraalt. - De geheele redenering (bl. 39, 40) is ons mede zeer duister. Wat is zuurstof met koolstof doordrongen, zoodat zulks door de luchtproever niet te ontdekken zij? hoe verwekt de inademing daarvan buitensporige afscheiding der waterstof? en wat daar verder ter verklaring der besmetting, zonder duidelijk merkbare stof, gezegd wordt. - Bl. 45 ontkent de Schrijver de besmettelijkheid der ziekte; daar het
echter, uit bl. 41, meer dan waarschijnlijk is, dat zij door vreemde beesten is aangebragt. - Ook komt het ons voor, dat de orde, waarin de geleerde Schrijver zijne gedachten geschikt heeft en voordraagt,

{==251==} {>>pagina-aanduiding<<}
niet boven alle berisping verheven is: want, na eerst over den aard, en vervolgens over de geneeswijze der ziekte gesproken te hebben, keert hij (bl. 35) wederom tot het eerste gedeelte terug, en schijnt denzelfden weg ten tweede male, doch eenigzins op eene andere wijze, te doorloopen.




Verhandeling over de Hoeksche en Kabeljaauwsche Partijschappen, door H.W. Tijdeman, Hoogleeraar in de Regtsgeleerdheid aan de Universiteit te Leiden, enz. Te Leiden, bij D. du Saar. 1815. In gr. 8vo. XIV en 118 Bl. f 1-2-:

Deze Verhandeling heeft den Gouden Eereprijs bij het Zeeuwsch Genootschap der Wetenschappen weggedragen; doch is, uit hoofde der vooral voor Zeeland noodlottige tijdsomstandigheden, en daardoor belemmerde gemeenschap, door den Schrijver (volgens bekomene vrijheid van het Genootschap) zelf en voor eigene rekening uitgegeven. Ook hiertegen hebben zich weder verscheidene hinderpalen, vooral door de toen gekluisterde drukpers, verzet; zoo dat deze Verhandeling, reeds in 1807 bekroond, eerst in 1815 het licht ziet.
Dezelve loopt, gelijk ieder ziet, over een gewigtig deel der Vaderlandsche Geschiedenis, en toont vele proeven eener meer dan gewone belezenheid, en tevens van oordeel en vrijmoedigheid in 't zelfdenken. Hij is zoo verre van het Jurare in verba magistri, dat hij bescheidenlijk eenen de groot en kluit tegenspreekt. - Zijne Verhandeling loopt dus af, dat hij, na de korte prolegomena, eerst handelt over den oorsprong, dan over de partijnamen, en vervolgens over het hoofdoogmerk der Hoekschen en Kabeljaauwschen. Wat het eerste betreft, worden eenige gevoelens, wegens den vroegeren aanvang der bedoelde veete, wederlegd, en de gewone meening, welke dezelve in het

{==252==} {>>pagina-aanduiding<<}
midden der 14de Eeuwe, gelijktijdig met den Oorlog tusschen Keizerin margareet en haren Zoon, Hertoge willem V, plaatst, verdedigd. Hier draagt hij vervolgens het verschil voor, of de twist tusschen de Hoekschen en Kabeljaauwschen door dien van Moeder en Zoon over het gebied ontstaan zij, dan dien veroorzaakt, of zich althans daarvan bediend hebbe? Meest helt de Schrijver tot het laatste gevoelen over, hoewel zelf nog in twijfel staande. Een derde gevoelen van wagenaar, volgens welk opruijing van het misnoegen des Volks de oorzaak zou geweest zijn, wordt slechts even aangestipt, en komt ook veelal met het tweede overeen. - Willem had zich door geschenken uitgeput, kon daardoor de bedongene uitkeering aan zijne Moeder niet voldoen, en werd dus gereedelijk door de begiftigden, die voor reclames der Moeder vreesden, tot den opstand aangezet. - 2. Over den naam van Hoeksch en Kabeljaauwsch vindt men hier het gewone, dat die beide partijbenamingen naar den visch en den hoek gegeven zijn, en tevens de gissing, dat de graauwe kleur der eenen die van den kabeljaauw, de roode der anderen die van het bloed des gewonden diers beteekend hebbe, benevens eene andere overlevering, den Schrijver door bilderdijk medegedeeld, die den oorsprong in de onderscheidene hofkleeding zoekt. - 3. Omtrent het hoofdoogmerk der partijen, wordt eerst de gewone, na de groot algemeene, bewering ten toets gebragt, dat de zaak der Hoekschen die der vrijheid was, en omgekeerd. Acht gronden, waarop dit steunen zou, worden onderzocht en wederlegd. Ten andere beschouwt de Schrijver het gevoelen van van loon, idsinga en
kluit, (door den laatsten nader aangedrongen en beter uiteengezet) dat, namelijk, het geschil was, of de Vrouwen in Holland het Graafschap vermogten te erven? Ook hier worden tien gronden te berde gebragt, welke de Schrijver achtervolgens nagaat, en wezenlijk, onzes inziens met veel kunde en scherpzinnigheid, ontzenuwt. Doch wanneer

{==253==} {>>pagina-aanduiding<<}
hij nu zal overgaan, om zelf het hoofddoel der strijdende partijen op te geven, vindt hij zich daarin, door het mangel (en hij mogt er wel bijvoegen, door het onwijsgeerige en bloot kronijkmatige) der geschiedkundige bronnen over die tijden, zoodanig belemmerd, dat hij slechts gissingen kan bijbrengen. De eerste komt grootendeels neder op 't geen hij zelf (bl. 8. § 6) gewraakt had, en 't geen wij ook altijd als de hoofdbron der toenmalige partijen beschouwd hebben, namelijk de onderlinge ijverzucht der Edelen en Steden, waarvan de eersten de Hoeksche, de tweeden de Kabeljaauwsche partije voorstonden. Het valt, dunkt ons, juist in den geest dier tijden, waarin de Steden wiessen, de Edelen minder werden, dat de eersten haar toenemend gezag ook per fas et nefas zochten te vergrooten, de tweeden hunne overgeblevene voorregten door dergelijke middelen te handhaven, en zoo mogelijk uit te breiden. Daarom vleide elke partij op hare beurt den Landsheer, en beliefde hem door schattingen, gelijk de Schrijver op bl. 72 aantoont; en het is juist analogisch met de toenmalige staatkunde, dat de meeste Regenten Kabeljaauwsch waren, dat is, de Steden aanzochten, om de hooghartige Edelen te fnuiken. Men weet, dat in Frankrijk, Engeland, Spanje, enz. hetzelfde plaats had. Dat de Edelen bij Vorstinnen gereeder en beter hun hof maakten, is niet moeijelijk te begrijpen. Dat eenige Edelen, zelfs erfelijk, der Kabeljaauwsche, enkele Steden der Hoeksche partije waren toegedaan, strijdt even zoo weinig tegen de algemeene stelling, als dat b.v., tijdens onze onlusten in de 16de Eeuw, de zaak van oranje en der Staten die van Nederland was, schoon door de aarschot's, rennenberg's, zelfs door
egmond, den eigen Zoon des onthalsden Martelaars van Staat, door de Amsterdamsche Regering, enz. heftiglijk bestreden. Bijzondere belangen en driften onderdrukten toch dikwerf genoeg het esprit de corps.
Voorts dunkt ons de geleerde Schrijver in zijnen ijver ter wederlegging van het gevoelen, 't welk de Hoek-
{==254==} {>>pagina-aanduiding<<}
schen als uitsluitende voorstanders der vrijheid aanmerkt, aan de andere zijde te verre gegaan te zijn; daar althans in het geschil, 't welk of aanleiding, of eerste stof tot de veete gaf, de stem der Natuur zoo wel als die van het Regt ten voordeele der door de Hoekschen verdedigde Moeder pleitte, en daar de eerste aanval door de Kabeljaauwschen met blaken en vernielen geschiedde. Vooral kunnen wij ons niet met de beschuldiging, tegen het doorluchtige Geslacht der brederode's ingebragt, vereenigen, (bl. 112. § 53) alsof hunne heerschzucht en bedoeling op het hoog bewind over Holland een der hoofdgronden der honderdvijftigjarige veete geweest zij; immers niet, waarom die zelfde beschuldiging dan niet tegen de egmonden en arkels, de hoofden der Kabeljaauwschen, geldt. Sporen dier heerschzucht meent de Schrijver nog in den doorluchtigen hendrik van brederode, ja in zijnen afstammeling, die in 1654 tegen het Huis van Oranje stemde, te vinden. Dit dunkt ons te ver gezocht, en vooral de vergelijking met egalité-orleans ongepast.
De geleerde Schrijver, wien wij in alle zijne zeer lezenswaardige ontwikkelingen niet volgen konden, vergeve ons deze bedenkingen. Wij willen even min sterk daarop aandringen, als hij op zijne hypothese, vooral omtrent de brederode's. Wij zijn het ten volle met hem eens, dat de wederlegging der aangenomene gevoelens hare waarde (en wel eene groote waarde) voor de Geschiedenis heeft, en dat het opbouwen in dezen, bij zoo gebrekkige bescheiden, niet alleen moeijelijker dan het afbreken, maar bijna ondoenlijk is. Dat zijne hypothese, met eenige uitbreiding aan den eenen, met eenige uitzondering aan den anderen kant, ons wel bevalle, hebben wij boven reeds getoond.






{==255==} {>>pagina-aanduiding<<}

Verhaal, betrekkelijk het Beleg, Bombardement en de Overgave van Gorinchem, in den Winter van 1813 en 1814. Door D. de Graaff. Te Gorinchem, bij J. van der Wal. 1814. In gr. 8vo. XX en 226 Bl. f 2-16-:

Schoon wij reeds twee stukken over het belegerd Gorinchem hebben aangekondigd, is echter dit derde niet als geheel overtollig te beschouwen. De uitvoerigste der vorige Schrijvers, de Heer de koning, woonde in een naburig dorp, en zag het groote schouwspel voornamelijk uit dit standpunt. Onze tegenwoordige Autheur is een inwoner der stad zelve, en doet ons het daar binnen voorgevallene, nagenoeg alleen, kennen. Gelukkig is, naar beider verschillend onderwerp, beider manier en talent ook niet kwalijk berekend. In den vorm van een dagverhaal schrijvende, verheft zich de Heer de graaff, boven de stille vertelling en het eenvoudig verslag der gebeurde zaken, slechts dáár en dán, wanneer hij de ijsselijkheden en de verschrikkingen van het bombardement teekent. Het eerste gedeelte van zijn stuk behaagde ons daarom minder. Een droog verhaal van tamelijk onbeduidende omstandigheden, te onbeduidender, omdat ze met soortgelijken bij andere belegerde steden de volkomenste overeenkomst hebben, slechts afgewisseld door aanmerkingen, die ook daar gemaakt werden, en bovendien naauwelijks behoeven gemaakt te worden, kon juist niet wegslepen. De meer geregelde gang van het beleg, de spoedige volkomener insluiting, maakte deze eentoonigheid hier zelfs vrij grooter dan bij Deventer; en - wij wisten immers het meer belangrijke bevorens. Doch het latere gedeelte wekt veel meer belang. Geen onzer overige steden is zoo gebombardeerd; geen der vorige

{==256==} {>>pagina-aanduiding<<}
Schrijvers was of zoo zeer deelgenoot, of zoo naauwkeurig onderrigt. Zonder dat de Heer de graaff juist eene hooge vlugt, als Schrijver, neemt, teekent hij den toestand, den jammer, de schrik en ellende der arme inwoners, tusschen tweederlei vijanden en tweederlei vrienden zoo deerlijk in de knel, op eene waarlijk aandoenlijke wijze. Zijn verhaal is daarenboven naauwkeurig; de achteraan gevoegde voornaamste dagorders van den Generaal enz. maken alles te aanschouwelijker; en men verlaat het opgehangen tafereel niet, zonder volkomen onderrigt, volkomen bekend te zijn geworden met de geschetste gebeurtenis. Het is, inderdaad, zeer opmerkelijk, dat, bij zoo groote vernieling van huizen, waardoor haast geene openbare of bijzondere gebouwen ongeschonden zijn gebleven, echter zoo weinige menschen, vooral inwoners, zijn omgekomen. De zorgvuldigheid, met welke deze personen genoemd, deze gebouwen dikwijls aangeduid zijn, is voor hem, die Gorinchem van nabij niet kent, met sommige andere bijzonderheden, juist niet zeer belangrijk. Doch zoo veel te treffender is de opsomming en berekening van het vernielde, die inderdaad een verschrikkelijk denkbeeld van de zaak geven, en ons doen beven bij het denkbeeld, wat van de stad zou zijn geworden, zoo de Generaal, het zij dan door den onwil zijner meeste soldaten, het zij door de vrees voor het water, niet bewogen ware geworden, de stad veel vroeger op te geven, dan de toestand zijner manschappen en middelen noodzakelijk zou hebben gemaakt.
Ter proeve nemen wij het volgende over: ‘Hoewel de eerste nacht, van Maandag den 24, toen onze stad van eenige batterijen beschoten werd, zoo wel als de voorafgegane Zaturdag, vreesselijk en schrikbarend voor ons was, overtroffen de ijsselijk heden van den laatsten nacht, tusschen Zaturdag en Zondag den 29 en 30, nog al de overigen, wijl een schrikkelijke storm, met jagtsneeuw, hagel en regen vergezeld, en het aanhoudend nederploffen der moordtuigen, ons niet anders, dan

{==257==} {>>pagina-aanduiding<<}
eene geheele, eene volkomene vernieling, scheen te voorspellen.
‘Om half één in dezen nacht, ach, dat was weer onze ongeluksklok! De meeste burgers hadden, door vermoeidheid geheel afgemat, zich ter rust begeven: men had zulks sedert vele nachten niet durven doen. Nu deed men het met eenig vertrouwen, uit hoofde dat de belegeraars, in vorige nachten, hun vuur bijna altoos, om half elf of elf ure ten laatste, hadden begonnen. Daarenboven meenden wij, reeds zoo verre in den nacht zijnde, dat het woeste weder hen zoude weerhouden en afschrikken. Ook had men zich nog al gevleid, dat er onderhandelingen bestonden. Eene en andere redenen, waardoor wij ons trachtten gerust te stellen, boezemden ons eenig vertrouwen in, dat er dezen nacht geenen nieuwen aanval zou geschieden. Wij bedrogen ons!
Op eens donderde het geschut zoo geweldig, dat onze legersteden daverden, en onze huizen, door de aansnellende, nederstortende en uitbarstende bommen, als geheel verlicht werden. Den moedigsten ontzonk hier de moed! De schrik was zoo plotseling, de ontsteltenis zoo algemeen, het gekraak der verbrijzelde huizen zoo geweldig, het nedervallen van daken en muren zoo verschrikkelijk, en het gerinkink der barstende glasruiten zoo schrikbarend, dat men niet wist wat men deed, noch hoe men zich met eene spoedige vlugt zou redden!
Half gekleed, sommigen bijna naakt, met kinderen of ouden beladen, snelden naar hunne schuilplaatsen heen, welke menigeen, door de gestadig nederslaande en springende bommen en granaten, niet eens konde bereiken. Men verstak zich dan in schuren, onder hooi, onder gewelven of bruggen, zelfs in stallen onder het vee, overal, waar men meende, dat men eenige meerdere veiligheid, dan in de huizen en op de straten, zoude vinden. Goede Hemel, hoe beangstigend waren deze oogenblikken! Alles, alles, wat wij reeds ver-
{==258==} {>>pagina-aanduiding<<}
duurd hadden, haalde niets bij dezen, voor ons zoo onvergetelijken, nacht. Hoe menigeen zocht op de plaats, waar hij dan eindelijk als in bezwijming aangekomen nederzeeg, - gade, kroost, vader, broeder of zuster, en vond ze niet. Van angst en schrik ter neder gedoken, wachtte men, onder net afgrijselijkst gebulder der kanonnen, zijn lot en dat der zijnen af. En hoe wonderdadig zijn onze levens door den Almagtigen gespaard geworden. Aan zijne zorgende goedheid, aan zijne bewarende hand, moeten wij toeschrijven, dat zoo weinigen zwaar gewond, noch omgekomen zijn! Velen onder ons zouden kunnen getuigen, dat, alvorens wij onze schuilhoeken konden bereiken, wij vijf of zes malen, door een nedervallend vuurgedrogt, van zoo nabij met den dood bedreigd werden, dat het in stukken slaan van hetzelve, terwijl men zich ter aarde wierp, ons als geheel verdoofde, of eene oogenblikkelijke bewusteloosheid aanbragt.
Het kanonvuur der belegeraren was verschrikkelijk, daar men opmerkte, dat er somtijds wel 10 à 12 bommen, of andere dier schrikkelijke noodwapenen, binnen 5 minuten sloegen, zonder de genen, die door het een of ander toeval smoorden, en dus niet uitbarsteden, noch de kogels er bij te rekenen, die er in zoo groote menigte door de straten en allerwegen heensnorden, dat er geen oogenblik tusschentijds overbleef, dat men niet door een derzelven met den dood bedreigd werd. Somtijds zag men 4 à 5 vuurgedrogten te gelijk, als uit de wolken nederstortende, met een loeijend gesuis, ten onzen verderve aansnellen. Dit donderend geraas, waaronder men nu en dan eenige schoten van de wallen waarnam, - dit alles vernielend bombarderen, duurde tot nabij den aanlichtenden morgen voort. Men kan veilig gelooven, dat men ons dezen nacht 500 bommen, hauwitzers en kogels heeft toegeworpen, die dan even zoo dikwijls onze levens, onze bezittingen en huizen met dood en vernieling bedreigden.

{==259==} {>>pagina-aanduiding<<}

Al spoedig, na het begin des aanvals, ontdekte men brand, eerst in het logement den Doelen, welke evenwel gelukkig gebluscht werd; intusschen brak eene woedende vlam uit, in een huis in de molenstraat, bewoond wordende door Mevrouw de Wed. de reus. Eene daar uitbarstende bom veroorzaakte dit ongeval; een ongeval, des te grooter, om at de vlam en duizende vuurvonken, door een toon loeijenden stormwind, met eene onweerstaanbare kracht, over een groot gedeelte der stad, werden heengevoerd.
Akelige en nooit te vergeten aanblik! - Nu kwam de gedachte in ieder op: Dit is het einde; nu wordt onze geheele vernieling voltooid. Op blusschen durfde men niet hopen. Wie zoude zich wagen, om op het nare en akelige geluid der brandklok ter hulpe toe te snellen. Het barre weder, de nedervallende sneeuwvlokken, de scherpe hagelsteenen, die handen en aangezigt als openreten, de woedende storm, welke den genen, die het nog durfde ondernemen, om op de straten te komen, hier of daar nederwierp, het vermeerderend schieten der belegeraars, vooral op de plaats, van waar de vlammen luchtwaarts stegen, wie zou, onder alle deze schriktooneelen, zich ter redding vertoonen!’

De geheime Geschiedenis van het Hof en Kabinet van St. Cloud, in eene reeks van Brieven, van eenen Heer van Aanzien in Frankrijk, aan eenen Engelschen Edelman. In III Deelen. Te Amsterdam, bij H. Gartman. 1814. In gr. 8vo. Te zamen 612 Bl. f 5-8-:

Wij hebben ons met de aankondiging van dit werk niet te zeer gehaast, maar de uitgave van alle drie deelen alvorens afgewacht, omdat wij meenden, dat er, na den val des Dwingelands, veel zekerders moest en zou uitkomen, ten aanzien van den toestand en het gebeurde onder zijn dwang-
{==260==} {>>pagina-aanduiding<<}
bestuur, dan dit boek, naar ons oordeel, bevat. Wij lazen hetzelve in de Hoogduitsche sprake, al voor verscheiden jaren, en toen inzonderheid met belangstelling, schoon tevens met vreezen en beven. Doch, ook toen stootten wij reeds op soortgelijke zwarigheden, als de Vertaler in het voorberigt niet kan verzwijgen, noch, zoo het ons voorkomt, behoorlijk oplossen, en op zulke blijkbare onwaarheden, als men den Hollandschen lezer niet zonder eenige verandering heeft durven in de handen stoppen. Wij zouden er zeer toe overhellen, om het werk, van den kant van den vorm beschouwd, als een roman aan te merken, en den briefschrijver zoo wel als briefontvanger voor den man in de maan. Bij deze beschouwing daalt het werk tot eene verzameling van berigten en anecdotes, die grootendeels zeer gegrond mogen zijn, en ook dadelijk schijnen te zijn; terwijl overigens de geschiedkundige inkleeding een dubbel meesterstuk mag heeten, vooreerst omdat het zoo onderhoudend, voor den gewonen lezer misleidend, met den stempel der eenvoudige waarheid als geëikt is, en ten andere, omdat er toch zoo wel voor gezorgd is, dat de geschiedenis, en de nakomelingschap, het niet ligt als echte waar zal overnemen.
Hoe veel, echter, sedert is uitgekomen, het stuk blijft belangrijk; blijft zelfs voorname bron van de meeste bijzonderheden, ten aanzien van het huisselijk leven, de hofhouding, de gehelme streken en goddeloosheden van buonaparte en de zijnen. De hoofdzaken zijn, zoo veel ons bekend is, nooit tegengesproken, veelzins bevestigd. Veel van dezelven laat zich echter thans, ten minste in Frankrijk, niet meer zoo openbaar schrijven (*). Het werk, toch, is niet minder tegen onverbannen, ja onontzette, handlangers enz., dan tegen den man zelven gerigt, die, als de bok der verzoening in de woestijn gejaagd, thans Frankrijks zonden draagt. Naar wij meenen, is dit zelfs te verre gedreven de partijdigheid tegen alle vrucht der revolutie schijnt ons blijkbaar, onder andere daarin, dat alle de Generaals en andere mannen uit dien tijd, b.v. jourdan, (van onzen schimmelpenninck niet te gewagen) voor domkoppen worden uitgekreten.

{==261==} {>>pagina-aanduiding<<}

Doch, waarschijnlijk zullen wij onzen Lezer den meesten dienst doen, met het een en ander aan te halen; en mogelijk is dit ook meest geschikt, om het werk, waar het nog onbekend mogt zijn, eenigzins nader te doen kennen.
‘In Junij 1803 at ik bij den Graaf van segur, waar jozef en lucien buonaparte ook onder de gasten waren. De laatste maakte schertsend de aanmerking, hoe ligt de Franschen, naarmate het Fanatismus of de politie hunner beheerschers het wilden, zich uit hunne kerken of in dezelve hadden laten jagen, en wilde daarin een bewijs vinden van den grooten voortgang der philosophie en verdraagzaamheid in Frankrijk. Een jong Officier van het gezelschap, jacquemont, een bloedverwant van den eersten gemaal der tegenwoordige Madame lucien, antwoordde, dat deze omstandigheid, naar zijne meening, eer de onverschilligheid van het Fransche volk jegens allen Godsdienst, en de werking van den grooten invloed bewees, welken de leerstellingen van het ongeloof en het Atheïsmus onder de schare der geloovigen verkregen hadden. Dit wedersprak savary, de adjudant van buonaparte, met aan te merken, dat, als dit het geval geweest was, de Eerste Konsul (die zeker met de godsdienstige stemming der Franschen zoo naauwkeurig bekend was, als iemand anders) niet de moeijelijke taak, om een Concordaat over den Godsdienst te sluiten, ondernomen, en zich de uitgaven, tot onderhoud der geestelijkheid, op den hals zoude geschoven hebben. Aan deze stelling gaf jozef, door hoofdknikken, zijne goedkeuring. Toen de maaltijd geëindigd was, trok de Graaf van segur mij aan het venster, en zeide mij, dat de onvoorzigtigheid, die, zoo als hij zich uitdrukte, jacquemont begaan had, hem onaangenaam was, en dat hij, uit het stilzwijgen van jozef en zijne houding te oordeelen, vreesde, dat de jonge Officier daarvoor, dat hij van ter zijde, beide den hersteller van den Godsdienst en deszelfs gevolmagtigden, gelaakt had, de stras niet ontgaan zou. Deze vrees was inderdaad gegrond; want, den
volgenden dag ontving jacquemont bevel, om zich naar het depot voor de Koloniën naar Havre te begeven; en toen hij weigerde dit bevel te gehoorzamen, terwijl hij als Kapitein zijn afscheid nam, zoo werd hij in den Tempel opgesloten, en in het vervolg naar Cayenne of Madagascar gezonden. Zijne nabestaanden, of vrienden, weten tot heden niet,

{==262==} {>>pagina-aanduiding<<}
of hij dood of levend, en waar de plaats van zijne ballingschap geweest is. Op een verzoekschrift, door eene van jacquemont's zusters overgegeven, antwoordde jozef: dat hij zich met de zaken der hooge politie nooit bemoeide, vermits hij van derzelver regtvaardigheid en gematigdheid volkomen overtuigd was.’

- ‘Ik vond het gezelschap talrijk. In het bovenste gedeelte der zaal zaten de Prinsessen van jozef en louis buonaparte, Madame fouché, Madame röderer, de voormalige Hertogin van fleury, en de Marquisin van clermont. Zij onderhielden zich met den Heer mathieu de montmorency, den Commissaris collot, (voorheen lijfknecht) den voormaligen Hertog fitzjames, en den Wetgever martin, eenen voormaligen portier. Verscheidene groepen in de verschillende zijkamers bestonden uit een soortgelijk heterogen mengsel van ci-devant bedienden, uit ci-devant Prinsessen, Marquisinnen, Gravinnen en Baronessen, zoo wel als uit ci-devant kameniers, maitressen enz. Om eene speeltafel zat nevens talleyrand, ci-devant Bisschop van Autun, Madame hounguenin, wier gemaal, een voormalig schoenlapper, door den aankoop van een nationaal goed, een vermogen van negen millioenen livres gewonnen had. Tegen over deze zaten de voormalige Prins van chalais en de tegenwoordige Prins cambaceres, met de ci-devant Gravin van beauvais en Madame faure, de dochter van eene waschvrouw, en de vrouw van een' Tribuun, ci-devant barbier.’

- ‘Lucien buonaparte werd in dit jaar (1800) als Ambassadeur naar Spanje gezonden; doch daar hij de groote winst, die hij uit dezen post trok, niet met den Minister (talleyrand) deelde, zoo was zijne diplomatieke loopbaan slechts van korten duur. Jozef is even zoo gierig en hebzuchtig als zijn broeder lucien, maar niet zoo openhartig of onbezonnen. Hem moge de groote winst, die talleyrand bij den vrede, 1801 gesloten, behield, bekend zijn of niet, hij verliest zijn eigen belang niet uit het oog. Op den dag vóór de onderteekening van het traktaat zond hij eenen courier af aan den rijken leverancier der armee, collot, gaf hem in het geheim berigt van den uitslag der onderhandelinge, en beval hem, zes millioenen in de fondsen voor zijne rekening aan te koopen. Toen jozef te

{==263==} {>>pagina-aanduiding<<}
Parijs aankwam, zond collot hem de voor de bepaalde som gekochte staatspapieren; maar fschoon hij zich verscheidene malen bij den grooten Vredemaker liet aanmelden, zoo werd hij echter nooit toegelaten, voor dat een geschenk van een millioen livres van zijne eigene winst hem de deur opende. Ingevolge van deze mildheid bleef collot, gedurende de onderhandelingen tusschen Frankrijk en Engeland, in den zomer van 1801, en in de lente van 1802, de bijzondere agent van jozef, en deelde met zijnen patroon, binnen de twaalf maanden, de zuivere winst van twee-en-dertig millioenen livres.’

‘Madame letitia, welker galanterijen en intriguen in Korsika tot een spreekwoord geworden zijn, is nu in haren ouderdom, zoo als dat gewoonlijk gaat, een schijnheilige geworden. Zij is door huichelaars en bedriegers omringd, die haar, onder het masker van vroomheid, bedriegen en uitplunderen. Hare antichambre is aanhoudend vol priesters, en hare woon- en slaapkamers zijn geheel met reliquiën opgepropt, welke zij op hare vorige reizen in Italië verzameld heeft. Wanneer zij er lust toe had, kon zij een Katholijk Museum aanleggen, en daarin eene in hare soort zoo zeldzame verzameling te voorschijn brengen, als slechts een van onze Museums bevat. Onder al de Heiligen van onzen Almanak is er niet één van eenige beteekenis, die haar geene bijdrage, of van eenen vinger, of van eenen teen, of van een ander gedeelte, geleverd heeft; zoo ook van lapjes van hemden, van halsdoeken, brokken van pantoffels, enz. Zelfs het overschot van een paar kousen van den heiligen mathurin (dien velen voor eenen sansculot houden) wordt bij zekere gelegenheden van haar vereerd. - Daar nog geen van hare kinderen de hoogte in het geloof, waarop zij zich bevindt, bereikt heeft, zoo zijn in haar testament al deze reliquiën, benevens honderd negen-en-zeventig gebedenboeken, en vierhonderd zes-en-zestig bijbels, zoo wel in handschriften als verscheidene uitgaven, aan den Paus vermaakt. Eerst onlangs heeft zij eenen, naar hare meening, ongemeen schatbaren aankoop gedaan. Er kwam, namelijk, een priester regt toe uit het Heilige land Jeruzalem, met aanbevelingen van zijne kloosterbroeders aldaar, onder welke hij, zoo als hij verhaalde, de jaren zijner jeugd had doorgebragt. Nadat hij zich aan de voeten van den Paus geworpen had,

{==264==} {>>pagina-aanduiding<<}
leide hij ook een bezoek bij Madame letitia af. Hij verhaalde haar, dat hij de beroemde reliek, het schouderblad van joannes den dooper, uit Syrië medegebragt, maar dat hij, op zijne reis om geld verlegen geraakt zijnde, van eenen Griekschen Bisschop in Montenegro tweehonderd Louis d'or daarop geleend had. Deze som en nog daarenboven eenhonderd Louis d'or werden hem dadelijk ter hand gesteld; waarop dan, na drie maanden, en wel nadat er nog eene aanzienlijke som bij betaald was, deze kostbare reliek in de handen van Madame letitia kwam.
Haar eerste kamermeisje, rosina gaglini, bezat haar geheel vertrouwen. Beroemd wegens hare groote vroomheid, was zij uit dien hoofde van Ajaccio uit Korsika overgekomen; en er verspreidde zich zelfs een gerucht, dat zij eene bijzondere lieveling van de H. Maagd was, door wier toedoen en hulp zij ook te kennen gaf, dat zij eenige wonderen kon verrigten, zoo als bij voorbeeld gestolene goederen weder te bezorgen, weggeloopen vee en verlorene kinderen aan te wijzen, goede getallen in de loterij op te geven, enz. Rosina was even zoo verzot op reliquiën als hare meesteres; en daar zij geen ander middel wist om er zich eenige te verschaffen, zoo besloot zij met deze te deelen, terwijl zij van de overblijfselen der voornaamste Heiligen, in de verzameling van Madame letitia, een stukje afsneed. Deze kostbare schatten leide zij in een kastje, op hetwelk zij bij dag, gedurende hare gebeden, knielde, en waarvan zij zich des nachts, tot boetedoening, als een hoofdkussen bediende. Op ieder van deze heilige lappen had zij, door middel van een briefje, den naam van dien Heilige opgeteekend, van wien het genomen was; waardoor dan ook deze ontdekking geschiedde. - Toen Madame letitia dezen vromen diefstal gewaar werd, wilde zij de schuldige, op staanden voet, ten strengste gestraft zien; en ofschoon de Prinses de borghese, als de onschuldige oorzaak van rosina's ongeluk, zich voor dezelve in de bres stelde, en voor zichzelve de gelofte deed, dat zij nimmer Heiligen wilde bestelen, zoo werd rosina evenwel zonder medelijden weggezonden; ja, zij kreeg niet eens zoo veel geld, als zij noodig had om naar Korsika terug te keeren.’
Intusschen werden Madame letitia, op een' anderen tijd, reliquiën, in goud en diamanten gevat, ontvreemd; en was er

{==265==} {>>pagina-aanduiding<<}
de politie ijverig op uit, om de verdachte personen, die de reliquiën wegens de diamanten, en niet de diamanten om der reliquiën wille, konden genomen hebben, op te zoeken en te achterhalen. Onder onze nieuwe Heiligen van de mode bekleedt, zoo zonderling het u ook schijnen mag, Madame de genlis eene bijzondere plaats. Ook zij is eene ongemeene beminnares van reliquiën, en, zoo veel dit hare middelen veroorloven, eene verzamelaarster. Bij haar vond men juist de, door Madame letitia, gemiste dingen. Toen men van haar vorderde, om de namen der genen op te geven, van wien zij dezelve gekocht had, noemde zij den Abt saladin, den reeds gemelden priester van Jeruzalem. Men wendde zich derhalve tot dezen, en door zijne antwoorden maakte hij zich verdacht, dat hij zelf de dief was. Hij werd naar de gevangenis gesleept, en na een naauwkeurig onderzoek bleek het, dat hij een avonturier en bedrieger was, die Madame letitia misleid, bedrogen en bestolen had. Hij bekende ook, dat het schouderblad van den H. joannes, waarvoor hij twaalfduizend Livres ontvangen had, niets meer en niets minder dan een stuk van het kinnebakken van een' walvisch was. Het kostte veel moeite en vele tranen aan Madame letitia, om dit kostbare stuk, in gevolge deze bekentenis, vaarwel te zeggen. Voor het overige geeft dit voorval het regt te vermoeden, dat er in hare verzameling van Heiligen nog menig stuk, tot hiertoe van haar als heilig vereerd, gevonden worde, omtrent welks echtheid het wel niet veel beter moge gesteld zijn, dan met het schouderblad van den H. joannes!’

Het ongeluk van josephine, die op den dag harer krooning opgesloten werd, omdat de oude adelijken des Keizers stoet niet hadden willen uitmaken, is te lang. De nieuwsgierige moge zich op de plaats zelve vervoegen!





{==266==} {>>pagina-aanduiding<<}

Plotini Liber de Pulcritudine. Ad Codicum fidem emendavit, Annotationem perpetuam, interjectis Danielis Wyttenbachii notis, Epistolamque ad eundem, ac Praeparationem, tum ad hunc librum, tum ad reliquos cet. adjecit Fridericus Creuzer, Liter. Graecc. et Latt. in Academia Heidelbergensi Prof. - Accedunt Anecdota Graeca: Procli Disputatio de Unitate et Pulcritudine; Nicephori Nathanaëlis Antitheticus adversus Plotinum de Anima; itemque Lectiones Platonicae, maximam partem ex Codd. MSS. enotatae. Prostat Heidelbergae apud Mohr et Zimmer. 1814. XLVIII, CXLII et 574 pagg. f 10-:-:

Het door ons opgegeven werk van den beroemden creuzer, hoewel het geen voortbrengsel is van den Nederlandschen grond, verdient echter, om verscheiden redenen, hier ter plaatse, eene nadere en meer omstandige beoordeeling. De belangrijkheid van dit geschrift, de voormalige, en, helaas! te korte betrekking van den waardigen man op de Akademie van Leyden, en, wij durven er bijvoegen, zijne opregte hoogachting voor - en verdediging van onze Nederlandsche Geleerden, door hem in zijnen brief aan Prof. wyttenbach ontwikkeld, schijnen ons die beoordeeling ten pligt te maken. Doch van gemelden brief straks nader: wij zullen in de eerste plaats tot de beschouwing van het werk zelf overgaan.
Het boek van plotinus περὶ τοῦ καλοῦ, of over het Schoone, waarvan ons hier eene nieuwe uitgave wordt aangeboden, was oorspronkelijk het eerste opstel van dien Platonischen Wijsgeer, die, omtrent het midden der derde Eeuw onzer Jaartelling, eene verzameling schreef van vier-en-vijftig Boeken, meestal van eenen bovennatuurkundigen inhoud. Na deszelfs dood nam zijn leerling porphyrius het op zich, de verspreide werken van zijnen meester, naar gelang des onderwerps, bijeen te schikken, en verdeelde dezelven in zes Enneaden, of negentallen; in welken vorm zij dan ook tot onze tijden zijn afgedaald. De Verhandeling over het Schoone is de zesde der eerste Enncade, die over het geheel van eenen zedekundigen aard is. Vergel. porphyrius, Vit. Plot. C. IV en XXIV.

{==267==} {>>pagina-aanduiding<<}

Dit werkje, hetgeen met het geheele leerstelsel des Wijsgeers in het naauwst verband staat, en daarover een uitnemend licht verspreidt, oordeelde de Heer creuzer het meest geschikt, om tot eene proeve te verstrekken eener volledige uitgave van plotinus; een arbeid, waarvan men tot opheldering der Platonische wijsgeerte zich veel nuts beloven kan, en die, uit hoofde van de zinstorende drukfeilen der Bazelsche uitgaven van A. 1580 en 1615, de eenige Grieksche, die tot nog toe bestaan, ten uiterste noodzakelijk is. Tot verbetering van den tekst, heeft creuzer zich bediend van 14 Handschriften, waaronder een der Leydsche Bibliotheek gevonden wordt. Ook is hem de Latijnsche vertaling van marsilius ficinus enz. hier en daar behulpzaam geweest, die hij dan ook, eenigzins verbeterd, tegenover den Griekschen tekst heeft doen herdrukken. Van dit een en ander vindt men een uitgebreid berigt in eene uitmuntende Praeparatio of Voorbereiding, die den Lezer niet alleen nader bekend maakt met den inhoud en de strekking van plotinus leer en begrippen, maar teffens in het algemeen een geheel nieuw licht geeft over sommige gedeelten der aloude wijsgeerte.
Deze Voorbereiding is in onderscheidene Afdeelingen geschift. In de eerste geeft de Schrijver een kort maar bondig verslag van den oorsprong en voortgang van het vraagstuk: waarin het echte en ware schoon gelegen zij. Hij gist, dat men de eerste beginselen daarvan bij pythagoras en zijne navolgers, of misschien nog wel vroeger, te zoeken hebbe, en toont vervolgens aan, hoe hetzelve om strijd door de Sophisten behandeld, door sokrates en plato nader ontwikkeld, en door de Stoïcijnen, die het goede en schoone voor een en hetzelfde hielden, duidelijker omschreven was; en hoe eindelijk dezelfde vraag de nieuwere Platonisten niet alleen, maar ook de Kerkvaders, en daaronder vooral klemens alexandrinus en augustinus, ijverig had bezig gehouden. Ook maakt creuzer in het voorbijgaan gewag van de nieuwere Wijsgeeren, die dezelfde stoffe tot het onderwerp hunner bespiegelingen verkozen hebben, waarbij de namen van eenen ficinus, winckelmann, jacobi, herder, kant en anderen niet vergeten worden.
De tweede Afdeeling is vooral belangrijk. Daarin wordt on

{==268==} {>>pagina-aanduiding<<}
der andere de verbindtenis en overeenstemming aangewezen, die er tusschen de geheimenissen der ingewijden bij de Grieken en de leer van het ware schoon bestond. Jammer is het, dat zoo wel de aard als de grenzen eener recensie ons verbieden, den Schrijver hier van naderbij te volgen. Wij zullen echter het een en ander aanstippen. Men leerde, dat de zielen, door lust tot zinnelijk genot vervoerd, van hare oorspronkelijke grootheid vervallen, en tot een aardsch verblijf veroordeeld waren; maar dat sommige, het minst van hare natuur ontaard, trapswijze konden terugkeeren tot hare vorige volmaaktheid door behulp van den Genius der hemelsche Liefde, die, geheel onderscheiden van den Zoon van Venus, de oorzaak van de orde en overeenstemming des heelals, en het eenige middel was, dat de zielen tot de beschouwing van het ware schoon kon veredelen. Van hier de fabel van psyche en kupido, eene zinnebeeldige voorstelling van de wederspannigheid der ziel, die zich gestadig tegen de vermaningen der hemelsche Liefde poogt te verzetten. De Priesters, Wijsgeeren en Staatsmannen, die den geest der Grieken, voor zinnelijke schoonheid zoo gevoelig, tot het edele en goede trachtten op te voeren, vonden zich in hunne geheimzinnige voordragt krachtdadig ondersteund door de dubbele beteekenis van het woord καλὸς, dat zoo wel edel en braaf, als schoon beduidt. Ook het kleed der fabel was hun dienstbaar. De geschiedenis van herkules en andere helden was het beeld der ziel, die, door naar het ware schoon te streven, zich den weg des hemels openstelt: het verdichtsel van narcissus en circe leerde, hoe de ziel, aan aardsch genot verslaafd, zich in eenen afgrond van jammeren stort. Al hetwelk in de twee laatste voorbeelden door creuzer nader betoogd wordt.
In de derde plaats gaat de Schrijver over tot eene korte schets van het geheele stelsel van plotinus, en het bijzonder doel van dit geschrift, dat daaruit is afgeleid. Op het voetspoor van het hoofd zijner sekte, had ook deze Wijsgeer de leer der drie beginsels aangenomen. De eerste oorzaak, het hoofdbegin van alles, noemt hij nu eens τὸ πρῶτον (het eerste), τὸ ἕν (het eenvoudige), dan weder τὸ ὄν (hetgeen is), τὸ ἀγαθόν (het goede) Het is zich zelf genoegzaam, en de bron van alle dingen, die alleen in zoo verre goed en schoon zijn, als zij bestaan in en door dat beginsel, hetwelk

{==269==} {>>pagina-aanduiding<<}
al het andere goede en schoone oneindig overtreft. - Het tweede beginsel is het verstand (ὁ νοῦς), uit het hoogste goed voortgevloeid. Niet onderscheiden van de denkbeeldige wereld, omvat het alle de volmaakte en eeuwige Ideën, of voorstellingen en beelden, der bestaande wezens; welke Ideën, door hunne vereeniging, het oneindig Verstand daarstellen. Het is, als het ware, het model der zinnelijke wereld; en, gelijk deze een bezield wezen is, zoo moet ook de denkbeeldige wereld, als haar voorbeeld, voor bezield gehouden worden. - Het derde beginsel is de Wereldgeest, (ἡ ψυχὴ τοῦ παντὸς of ἡψυχὴ τῶν ὅλων), niet eeuwig, maar door het Verstand gevormd en minder dan hetzelve, gelijk dit onvolmaakter is dan het hoogste goed; en zoo als het oneindig Verstand alle ondergeschikte denkbeelden in zich bevat, zoo omvangt ook de Wereldgeest alle de menschelijke zielen; terwijl hij teffens, in de zinnel ke wereld, de nabootsing en het afdruksel vormt der denkbeeldige voorstellingen, welke in het oneindig Verstand liggen opgesloten. Hieruit volgt, dat zij, die zich tot de kennis van het volmaakte schoon trachten te verheffen, uit de beschouwing der zinnelijke wereld, de schoonheid der denkbeeldige moeten leeren kennen, en van daar opklimmen tot het eerste Wezen, waarin het volmaakte beeld van al het goede en schoone gelegen is. Dit edel oogmerk te bereiken, de zielen van hare aardsche gezindheden te zuiveren, en dezelve daardoor trapswijze tot de kennis van het hoogste goed aan te sporen en op te voeren, is juist het doel van het werkje van plotinus, dat thans voor ons ligt. Dit wordt door den Heer creuzer breeder aangetoond in het slot dezer Afdeelinge, waarin hij ook de overige
begrippen van plotinus omtrent dit leerstuk, zoo wel als die der andere Platonische Wijsgeeren, in een helder daglicht plaatst.
Het vierde Hoofdstuk dezer Voorbereiding behelst, zoo als wij boven reeds met een woord aanmerkten, zoo wel eene opgave der hulpmiddelen, waarvan creuzer zich bediend heeft, als van den vorm, volgens welken de uitgave van den geheelen plotinus in twee deelen in 4o. zal zijn ingerigt. Eene uitgebreide inleiding, met bijvoeging van het werk van porphyrius, getiteld ἀϕορμαὶ πρὸς τὰ νοητά, of Aanleiding tot de kennis van het Denkbeeldige, zullen dezelve voorafgaan; terwijl de mindere uitgebreidheid der aanteekenin-
{==270==} {>>pagina-aanduiding<<}
gen vergoed zal worden door een Lexicon Plotinianum, dat tot opheldering der moeijelijkheden bestemd zal zijn.
Wat nu eindelijk het geschrift van onzen Wijsgeer zelven aanbelangt, het laat zich gevoegelijk in drie deelen onderscheiden. De drie eerste Hoofdstukken handelen meer bepaaldelijk over het zinnelijk, de twee volgende over het denkbeeldig schoon; terwijl in de drie laatste de aard en natuur van het hoogste goed beschreven, deszelfs betrekking op de verstandelijke wereld, en van daar op haar voortbrengsel, den Wereldgeest, en de zinnelijke voorwerpen ontwikkeld, en de weg, die tot de beschouwing daarvan geleidt, aangewezen wordt. De redeneertrant is kort en ineengedrongen, en daardoor eenigzins duister, maar geeft toch, eens wel begrepen, een aangenaam voedsel aan den geest. De verheffing van stijl, op enkele plaatsen, b.v. in het zevende Hoofddeel, zigtbaar, toont ons den man, die zijnen Lezer wil overtuigen, en geheel vervuld is van zijn onderwerp. De aanteekeningen van den Heer creuzer getuigen allerwegen van zijne scherpzinnigheid, oordeelkunde en uitgestrekte belezenheid. Zoo dikwerf hij eene of andere belangrijke wijsgeerige stelling of uitdrukking ontmoet, tracht hij haren oorsprong op te sporen, haren voortgang en wijzigingen bij de navolgers van plato en aristoteles aan te toonen, en vergeet zelfs de Kerkvaders niet, die daarop eenige betrekking hebben. De enge grenzen van ons bestek laten ons niet toe, hiervan voorbeelden aan te voeren. Intusschen moeten wij de uitmuntende aanteekening, bl. 145-151, over de overeenstemming der deelen, als de grondslag der schoonheid beschouwd, vooral ter lezing aanbevelen; waarbij wij die op bl. 171-176, over de natuur en oorzaak der mismaaktheid, als ook bl. 249-256 en 267-272, voegen kunnen. Voorts treft men hier ook den korten inhoud aan, welken ficinus tot nadere opheldering boven ieder Hoofdstuk geplaatst had; terwijl een vrij aanzienlijk getal hier en daar verspreide Fragmenten uit
onuitgegeven Schrijvers, of de verbetering der gedrukten door middel der Handschriften, aan dezen arbeid nog meer waarde bijzet. Bij alle de verdiensten van dit werk, hadden wij echter wel gewenscht, dat creuzer de plaatsen, die hij met plotinus vergelijkt, wat duidelijker en omstandiger had aangehaald. Dikwerf zijn het slechts halve zinsneden, die zonder verband of zamenhang en volstrekt onverstaanbaar zijn.

{==271==} {>>pagina-aanduiding<<}
Wie begrijpt b.v. deze woorden, uit dit werkje zelf door hem ontleend? Aanteek. bl. 203. τὰ ἐν σώμασι καλά - ὡς εἰσὶν εἰκόνες καὶ ἴχνη καὶ σκιαὶ ϕεύγειν πρὸς ἐκεῖνο, οὗ ταῦτα εἰκόνες. In den tekst bl. 56. E. leest men: ἰδόντα γὰρ δεῖ τ. ἐ. σ. κ. μήτι προστρέχειν, ἀλλὰ γνόντας, ὡς εἰσίν κ. τ λ. Waarom deze weinige woorden er niet bijgevoegd? dan ware alles duidelijk. Wanneer nu dit zelfde plaats heeft in aanhalingen uit proclus, hermias, joannes philoponus, psellus en anderen, die slechts weinige Geleerden ter vergelijking bij de hand hebben, gevoelt ieder, hoe lastig en duister daardoor het lezen dier aanteekeningen wordt. De Heer creuzer houde ons deze aanmerking ten goede. Immers een schoon geheel wordt door zulke geringe vlekjes niet ontsierd, even min als door de herstelling van een paar misslagen, welke wij den geleerden Uitgever bij dezen in bedenking geven. Bl. 30. In het begin van het vijfde Hoofdstuk leest men: τῶν δὴ καὶ περὶ τὰ ἐν
οὐκ αἰσθήσει ἐρωτικῶν ἀναπυνθάνεσθαι δεῖ. τὶ πάσχετε περὶ τὰ ἐπιτηδεύματα καλά; dat is, volgens de verbeterde vertaling van marsilius ficinus: Caeterum (etiam) circa amatorios affectus, qui super sensum assurgunt, sciscitari licet, (oportet) (hunc in modum: Agite) quidnam patimini circa (quae dicuntur), decora studia. Naar ons inzien, vordert de taal en zamenhang deze overzetting: Caeterum etiam ex iis, qui rerum super sensum assur gentium amore tenentur, sciscitari oportet, quidnam patimini &c. In de aanteekeningen bl. 342 vindt men eene plaats van plotinus, de dubiis animae, L. I. p. 387, alwaar hij de vergelijking, door sommigen tusschen de ziel en eenen stuurman gemaakt, afkeurt; voor reden gevende, ὡς μὲν γὰρ πλωτὴρ, κατὰ συμβεβηκὸς ἄν εἴη ἐν αὐτῇ ὁ κυβερνήτης. ὡς δὲ κυβερνήτης, πῶς;
οὐδὲ γὰρ ἐν πάσῃ τῇ νηῒ, ὥσπερ ἡ ψυχὴ ἐν τῷ σώματι. Dit komt ons onverstaanbaar voor. Wij gissen, dat men uit den Codex Darmst. ἐν αὐτῶ voor ἐν αὐτῇ zal moeten lezen; terwijl ὁ κυβερνήτης slechts eene verkeerde herhaling is der volgende woorden, of misschien hier wel is ingeschoven uit het vervolg, daar het oorspronkelijk achter τῆ νηῒ stond. Men zal dus de geheele plaats in dezer voege moeten herstellen: ὡς μὲν γὰρ πλωτὴρ - ἄν εἴη ἐν αὐτῷ (scil. σώματι). ὡς δ. κ. π.; οὐδὲ γὰρ ἐν πάσῃ τῇ νηῒ ὁ κυβερνήτης, ὥσπερ ἡ ψυχὴ ἐν τῷ σώματι.
Dit zij genoeg van plotinus. Het wordt tijd, dat wij

{==272==} {>>pagina-aanduiding<<}
ook van den overigen arbeid van creuzer een kort verslag doen. Een werkje van proclus (die, als een Platonisch Wijsgeer der vijfde eeuw onzer Jaartelling, genoeg bekend staat) bekleedt de tweede plaats in deze verzameling, en heeft tot opschrift: περὶ ἐνώσεως καὶ κάλλους, over de eenheid en schoonheid. Eigenlijk is het een uittreksel uit eene onuitgegeven verklaring van dien Wijsgeer over den Alcibiades prior van plato. Het is ontleend uit twee Handschriften, waaronder een der Leydsche Bibliotheek. Het begin ontbrak echter in beide, doch is aan het einde van dit Deel uit een Handschrift van het Vatikaan door creuzer medegedeeld. Nog schijnt in het midden bl. 97 het een en ander uitgevallen te zijn. Voorts is dit werkje, zoo wel als dat van nathanaël, waarvan wij zoo aanstonds spreken zullen, door den Uitgever niet vertaald; hoewel er van het eerste eene vrije navolging van marcilius ficinus aanwezig is. Slechts hier en daar vindt men eenige ophelderingen. Het stuk zelf is in twee deelen gescheiden, die niets met elkander gemeen hebben. In de zes eerste Hoofdstukken betoogt de Schrijver, hoe men, om tot de ware kennis te geraken, zich bepalen moet bij hetgeen eenvoudig, ondeelbaar, onveranderlijk, onstoffelijk is; en hoe men, te dien einde, de begrippen der menigte, de stem der driften, de getuigenis der zinnen behoort te ontvlugten en te verwerpen, als zijnde dit alles alleen geschikt, om onze neigingen en gedachten veranderlijk, bedriegelijk en onzeker te maken. In het tweede uittreksel wordt door vijf verschillende bewijsredenen aangetoond, dat al het regtvaardige
tevens ook schoon is; en vervolgens, dat er geen onderscheid bestaat tusschen het schoone en goede. - Ook in dit geschrift komt het ons voor, dat de tekst op verscheiden plaatsen bedorven is. Op bl. 97 b.v., zoekt proclus te bewijzen, dat de vermenging van het goede en kwade op deze wereld voor de kennis van het eerste ten uiterste schadelijk is, en besluit aldus: τοῖς οὖν τὰ ἕκαςα τῶν ἀγαθῶν βουλομένοις ἐϕ᾽ (Leid. ἀϕ᾽) ἑαυτῶν ἀποςρέϕεσθαι, προσήκει τὰ πρὸς αὐτὰ ἀλλότρια. Dit heeft geen' zin. Het is vrij duidelijk, dat men lezen moet: τοῖς οὖν τ ἑ. τ. ἀ. βουλομένοις ἐϕ ἑαυτῶν (ἰδεῖν), ἄποςρέϕεσθαι προσήκει κ. τ. λ - Op bl. 110 maakt proclus gewag van het bij de nieuwere Platonische Wijsgeeren zoo geliefde stelsel der Triaden, of Drieheden. Volgens hetzelve maakt hij een on-
{==273==} {>>pagina-aanduiding<<}
derscheid tusschen het zijn, het leven, en het denken. Niet alles, hetgeen
bestaat, is met leven en verstand, noch alles, wat leeft, met denkvermogen begaafd. Omgekeerd bezit alles, wat denkt, ook teffens het zijn en het leven, en alles, wat leeft, is het zijn deelachtig. Hierop bewijst de Schrijver, dat zich deze drie beginsels in de ziel vereenigen, en zegt: καὶ ὅμως τοιαύτης οἴσης ἐν τοῖς ὄροις κατὰ δέ τὴν τριάδα ταύτην διαϕορὰν ἐν τῇ ψυχῇ συνήνωται ἀλλήλοις. Ficinus vertaalt het: Cum vero talis sit in extremis, per trinitatem ejusmodi differentia in animum confluunt; waarom creuzer lezen wil: κατὰ δὴ τ. τ. τ. διάϕορα ἐ. τ. ψ. σ. ἀλλήλοις. Dit lost de zwarigheid niet op. In beide gevallen weet men geen' weg met den genit. absol. bij den aanvang van den zin. Het zij ons alzoo vergund, van den geëerden Uitgever in dezen te verschillen, en dus te lezen: καὶ - οὔσης - κατὰ δὴ τὴν τ.
τ. διαϕορᾶς, ἐν. τῇ ψ. σ. ἀ. Cum vero tale sit discrimen in extremis, (scil. τῷ ὄντι καὶ τῷ νῷ) secundum illam triadem, attamen (illa scil. τὸ ὂν, ἡ ζωὴ, ὁ νοῦς) in anima sibi invicem conjunguntur.
Het tweede onuitgegeven stukje, dat creuzer, uit hoofde van deszelfs verband met plotinus, hier eene plaats gegeven heeft, voert ten titel: Νικηϕόρου Χούμνου τοῦ καὶ Ναθαναὴλ τοῦ Μονάχου Ἀντιθετικὸς πρὸς Πλωτῖνον περὶ ψυχῆς; dat is: nicephorus chumnus, anders gezegd nathanaël de Kloosterling, wederlegging van plotinus' stelsel over de ziel. Uit het voorberigt blijkt, dat men dit werkje aan twee Handschriften, van de Weener en Vatikaner Bibliotheek, verschuldigd is; terwijl verder omslagtig bewezen wordt, dat de Schrijver, die te voren onbekend was, met waarschijnlijkheid geen ander zijn kan dan gemelde nicephorus, die onder de regering van den Griekschen Keizer andronicus palaeologus den Ouden (Ao. 1283-1327.) zeer veel invloed bezat, en naderhand, volgens de gewoonte van dien tijd, het kloosterleven omhelsd hebbende, zijnen naam met dien van nathanaël verwisselde. Zijne wederlegging is niet minder tegen plato, dan tegen plotinus ingerigt. Hij bestrijdt vooral de leer van het voorbestaan en de verhuizing der zielen, en de daaruit voortvloeijende begrippen, dat de kennis niets anders dan herinnering is, en dat de dieren met
eene redelijke ziel begaafd zijn. Aan den anderen kant verdedigt hij met kracht de wezenlijkheid

{==274==} {>>pagina-aanduiding<<}
der opstanding, en der eeuwige straffen en belooningen. De stijl en voordragt van nicephorus verheffen zich zeer ver boven den geest zijner eeuwe. Zijne taal draagt geene noemenswaarde kenteekenen van barbaarschheid. In plaats van gestadige aanhalingen der H. Schrift, (die men bij eenen Schrijver van deze soort natuurlijk zou verwachten) ontdekt men met verwondering, dat hij zich tot het volvoeren van zijnen arbeid van het licht der rede alleen heeft weten te bedienen.
Op bl. 434, waar over de gevolgtrekkingen, uit de leer der Zielsverhuizing af te leiden, gehandeld wordt, zegt nicephorus: και εἴη ἄν οὕτως οὐδαμῶς ἥκιςα διάϕερον λογικὸν άλόγου. Hier zal men ongetwijfeld οὐδαμῶς ἤ ἥκιςα moeten lezen. In het vijfde Hoofddeel betoogt de Schrijver, dat kennis geene herinnering is, en dat de ziel de eens aangenomene denkbeelden niet weder verliest, maar altoos blijft behouden. τοῦ λοιποῦ γὰρ ζώου (dus gaat hij voort, bl. 438) τοῦτο, δεκτικὸν μὲν ἐπιςήμης αὐτὸ γεγενῆσθαι, τῆς ψυχῆς ἐνιείσης καὶ μεταδούσης, αὖθις δ᾽ ἀποβαλέσθαι, ἀναβαλέσθαι τε αὖθις, καὶ χωρὶς αὐτῆς
αὖθις μεῖναι, καὶ τοῦτο πολλάκις᾽ - ψυχὴ δὲ κατ᾽ ἐπιςήμην καὶ νοῦν οὐδὲν ἄν τοιοῦτον πάθοι. Dat de zamenhang hier ἀναλαβέσθαι voor ἀναβαλέσθαι vordert, zal, vertrouwen wij, de Heer creuzer ons gereedelijk toestemmen. Gaarne zouden wij ons nog met eenige andere plaatsen, die ons zijn voorgekomen, een weinig nader bezig houden, indien wij niet vreesden het geduld onzer Lezers te zeer te vermoeijen. Wij zullen dus aan ons verslag nopens den hoofdzakelijken inhoud dezes werks een einde maken, na alvorens te hebben aangemerkt, dat de Heer creuzer ons eindelijk een' rijken voorraad aanbiedt van varianten over plato, door hem uit verscheiden Handschriften verzameld, welke vooral voor den Cratylus van dien Wijsgeer zeer belangrijk zijn. Ook hier vindt men zeer lezenswaardige aanmerkingen, fragmenten uit den Scholiast van aristides enz., als ook verbeteringen en aanvullingen op dien van plato; waarna het geheele werk door twee Registers, het eene van zaken en woorden, het andere van verbeterde of uit Handschriften aangehaalde Schrijvers, besloten wordt.
Ziet daar, Lezers! eene omstandige beoordeeling van dezen waarlijk uitstekenden letterarbeid. Gevoegelijk zouden wij hier de pen kunnen nederleggen, zoo niet de Brief, waarbij creuzer deze uitgave van plotinus aan Prof. wyt-
{==275==} {>>pagina-aanduiding<<}
tenbach heeft opgedragen, eene naauwkeurige beschouwing vorderde. Daar het hier de eer van wyttenbach niet alleen, maar van alle Hollandsche Letterkundigen geldt, kan dit stuk der geleerde wereld niet onverschillig zijn. Aan den anderen kant maakt de duurte en inhoud van dit boek zelf het bij weinigen gewild. Wij gelooven derhalve aan het geeerd Publiek geen' ondienst te zullen doen, zoo wij de geheele toedragt der zaak, en de aanleiding tot dezen Brief, een weinig nader ontwikkelen.

(Men wachte zulks in het volgende No.)

De Herkaauwer. No. I en II. Te Amsterdam, bij J. van der Hey. 1814. In gr. 8vo. Te zamen 161 Bl. f 2-4-:

Wij hebben de eer, het geacht publiek, bij dezen, te berigten, dat de Nederlander, kortstondiger gedachtenisse, niet zonder eenigen opvolger is gebleven. Naar den vorm evenwel, zoo wel als naar de stof, bevindt zich eenig onderscheid tusschen beiden. Om met den eersten te beginnen, (zoo als de Herkaauwer, gelijk hij wel uitdrukkelijk beredeneert, met No. I) deze nagalmen des verloopen tijdperks schijnen elkander in eene omgekeerde orde te zullen opvolgen; met de alleenheersching beginnen, met de aristocratie vervolgen, en - des twijfelen wij bijna niet - met de volksstem eindigen, als namelijk niemand het meer oorbaar acht, de politieke voorlichter der natie te zijn. Met andere woorden: de Herkaauwer is het zinnebeeld, het schild (en vignet) van een Collegie, uit een oudste en een jongste met drie middeljarige leden bestaande, (den Secretaris daaronder al of niet begrepen) die ons in dit boekje de slotsom hunner beschouwingen leveren. Zoo, namelijk, vertelt men ons niet slechts, maar doet men het ook voorkomen; en waarom zouden wij het niet gelooven, schoon het waar is, dat - zelfs in de stukken, die niet van den Secretaris zijn - doorgaans dezelfde stijl schijnt te heerschen. Deze stijl toch is nog al kenbaar; de Lezer kan hem misschien al eenigzins opmaken uit de kleur, die hij aan onze beoordeeling mededeelt, (Genien slepen niet-Genien zoo ligt mede) boertig namelijk. Dat wil nu juist niet zeggen, dat zij met alles lagchen, of ook luide doen lagchen. Integen-
{==276==} {>>pagina-aanduiding<<}
deel, zij noemen of vergelijken de dingen maar zoo wat raar en grappig; praten er al wonderlijk over, en laten intusschen niet na, zeer ernstige en gewigtige zaken te zeggen; waarbij men dan zeker wel eens glimlacht, en eene zekere vrolijkheid om het hart gevoelt, maar evenwel doorgaans de ziel in eene zekere spanning, ja zelfs het gelaat in de plooi houdt. Wij hebben tegen deze manier maar één bezwaar. Zal zij niet al te
soppig worden, (en dat is hier het geval niet) dan laat zij voor menschen, die niet heel slim zijn, hier en daar donkere plaatsen, duisterheden, ja louter duisternis over. De lantaarn wordt een illumineerglas, welks kleurmengeling eene bonte prent, zonder zin, oplevert. Hoe zeer de Doge of Stadhouder van de kleine Republiek des Herkaauwers, naar ons oordeel inderdaad een meester in het gekozen vak, waarlijk een man van geest en vernuft is, hij klaart het te dezen met alle zijne be unstigers gewis niet.
En nu de stof. Zij bestaat: No. I uit eene Korte Voorafspraak aan den Lezer. - Aan den Tijd (poëtisch proza.) - 1. waarin (onder andere) Bij uitstek kort Overzigt van onze negentienjarige Babylouische Ballingschap. Aanspraak en Welkomstgroet aan de tot het algemeene Vaderland terugkeerende Belgen. - 2. Wat heeft Europa van het herstel der Jesuieten te hopen en te vreezen? 3. Wat voor- of nadeel heeft men van de vervolging der Vrijmetselaars te wachten? 4. De Inquisitie. Nog één woord aan onze Lezers, bij onze verschijning in de wereld der geschriften. - No. II. 1. Vervolg van het kort Overzigt. 2. Zamenspraak tusschen de twee Nederlandsche Zusters (Holland en Braband) gedurende het Weener Congres. 3 Carnot (ontledende beoordeeling zijner Memorie aan lodewijk XVIII.) 4. Iets over het Public Spirit. 5. Waarom wij, met voorbijgang van alle andere herkaauwende dieren, juist het rundbeest tot ons uithangbord gekozen hebben.
Thans, Lezer, kent gij het kleed (of de huid, met derzelver kleur) en het ligchaam. In hoe verre gij daaruit tot den geest en het leven meent te kunnen beslissen, staat ons, beoordeelaars ambtswege, den hemel zij dank! niet te beoordeelen. Zonder ons daarbij dan ook op te houden, zullen wij er zoo veel van zeggen als wij weten of durven bepalen, en niet maar liever voor ons houden. Deze Herkaauwer moge inderdaad een geestig dier zijn, en het geestrijke

{==277==} {>>pagina-aanduiding<<}
moge doorgaans even scherp en prikkelende als vlug en behagelijk zijn, het is niet min een zachtmoedig beest. Godsdienstige en staatkundige verdraagzaamheid, althans zucht om de menschen hoe langs zoo meer bijeen te brengen, en in het algemeen goede, wij zeggen goede meening, stralen overal ten duidelijkste door. De Schrijvers zijn even zoo min, wat men voortijds Prinsgezinden, als wat men Patriotten noemde. Onderzoekt alle dingen, en behoudt het goede, had even zeer hunne spreuk kunnen zijn, als de thans gekozene hunne goede verwachting van de nieuwe orde der zaken doet kennen. Aldus aan ons oud Israël predikende, laten zij tevens een' blijden en belangrijken blik op het Brabandsch Samaria vallen; en niemand zal zich beklagen, hen derwaarts gevolgd te hebben: een' blijden blik, zeiden wij, want zij beschouwen de vereeniging als wenschelijk; een' belangrijken, want zij doen er ons de openlijk uitgesproken opinie aldaar, benevens den geheelen geest, enz. ten minste eenigzins kennen. Aangaande eindelijk de Heidenen, of de Volken van het Zuiden, en de enkele punten des algemeenen heils, Jesuiten, Vrijmetselaars, Inquisitie; het stuk over carnot is keurig, de anderen lezens- en behartigens-waardig. - Of dit alles, wat wij tot hiertoe van de stof zeiden, den naam van beoordeeling verdient? of we ten minste niet het een of ander stuk eens behoorden onder handen te nemen?.... Ja, lieve Lezer, wat zullen wij u zeggen? De menschen redeneren wél. Zij weten, over al de voorkomende zaken, regt aardige dingen te zeggen. Alles even klaar is het ons evenwel niet. 's Werelds loop is zulk een wonderlijk ding. De laatstverloopen jaren hebben ons denzelven op zulke geheel ongehoorde en onverwachte kronkelsporen vertoond, en doen het nog al gedurig. De mensch, de massa der menschen, de zedelijke en politieke wereld is zulk eene radde,
onhoudbare, raadselachtige en bedriegelijke stof..... Men vergeve het ons, maar, schoon wij het nog wel eens mogen hooren, en kundige lieden van ganscher harte willen aanmoedigen, om ons nu en dan uit den schat van hunne ondervinding en nadenken wat mede te deelen, voor onszelven zijn wij zoo angstig geworden voor allen zweem van tinnegieterij, dat..... Het is om deze reden dan ook, dat wij met genoegen zien, dat een vrolijke, luchtige toon in onze nieuwe staatkundige bladen heerscht, en wenschen daarvan continuatie; want zagen wij

{==278==} {>>pagina-aanduiding<<}
strakke gezigten op het tooneel verschijnen, zoo kregen weligt van enkel schrik de koorts, op het herdenken aan de oude twisten, de politieke dolheid, het terrorismus (dat, God dank! nog niet in het Hollandsch heeft moeten vertaald worden) met den aankleve van dien, napoleon, tiercering, conscriptie, enz. enz. enz. Dus, goede Herkaauwer, wel bekome het u! En wel bekome het allen, die met u herkaauwen! Het gedije u en hun tot een smakelijk en ligt verteerbaar voedsel der wijsheid. Zij is, helaas! zoo zuur vergaard, zoo moeijelijk verslikt, deze spijze der ondervinding. Zoo menigeen verstikte in den harden brok, of bloedde zich dood aan de harte- en beurze-wonden, door Fransche doornen en distels veroorzaakt. Wel bekome het ons allen, het zij dan herkaauwende of niet! ja den onreinen als den reinen, dien die dwaalde, en zelfs misdadig werd, als die altijd het goede kende en beminde!
In No. II vindt men een uitslaand karrikatuurplaatje, verbeeldende hoe de Herkaauwer tegen den over gaapt, rijk gestoffeerd met allerlei figuurlijke figuren.




Mengeldichten van A. Loosjes, Pz. Te Haarlem, bij A. Loosjes, Pz. In gr. 8vo. 138 Bl. f 2-10-:

Het dichtlievend publiek is den Heere loosjes dank schuldig voor de verzameling en uitgave van deze dichtstukken van verschillenden aard, uitgebreidheid en vorm, welke de onderscheiding, om, in eenen bundel vereenigd, voor verstrooijing bewaard te worden, dubbel verdienen. Wij lazen dezelve, over het geheel genomen, met vermaak, en zij hebben dus bij ons het oogmerk bereikt, waartoe zij door den Schrijver, blijkens het voorberigt, bestemd waren. Het spreekt voorts van zelfs, dat de waarde dezer verzen onderscheiden is, en dat alle ons niet even zeer behaagd hebben. Dit is met mengeldichten altijd het geval, en bijzonder met die bundels, waarin ook andere dan uitgezochte stukken voorkomen. Alleen de zoodanige te leveren, was het doel niet van den Heer loosjes, wiens roem, als vaderlandsch Dichter, ook te wel gevestigd is, dan dat dezelve door enkele losse stukjes van weinig innerlijke waardij zoude verminderd worden.
Onder de best uitgevallene stukken rekenen wij: De Jeugd,

{==279==} {>>pagina-aanduiding<<}
dat vele schoonheden van détail bezit; Het Onweder, dat, in ons oog, bijzonder uitmunt, en wij, ten slotte, zullen mededeelen; De Vergiftigster, en: Gedachten bij het lot, aan Vlissingen wedervaren, den 15 Januarij 1808, beide uit de echte bron ontstaan en gevoelig roerend; verder: Bij het Schilderstuk, voorstellende de Atheniënsers aan den Minotaurus toegewijd, geschilderd door den Heer m. van bree, Dichter en Schilder beide vereerende. Het slotvers luidt dus:

Gij, Schilder, goddelijk verheven! 
Gij schenkt uw beelden spraak en leven; 
Gij wekt de dooden uit het stof, 
En schept, op 't marktveld van Athenen, 
Uit schimmen, op uw wenk verschenen, 
Demosthenessen van uw lof. 

Ook De Geest, eene Vertelling, en De Weelde in Amsterdam, bevielen ons ongemeen, van wege den lossen dichttrant en regt luimigen geest, in deze stukjes heerschende. De Schreijers Toren is eene Vaderlandsche Romance, naar ons inzien ver beneden enkele andere stukken, ons in dien trant door anderen, en nog onlangs door den Heer tollens, geleverd. Evenwel voldoet het als vertelling nog al, en is het, gelijk mede het naastvolgende, tamelijk vloeijend gedicht. Het kwam ons eenigzins hard voor, dat de Hopman broek zoo geheel alleen voor zijne eigene veiligheid zorgde, en zijne jonge zwangere vrouw, in zulk eenen wanhopigen toestand, midden in den nacht, aan zichzelve overliet. Maria tesselschade visscher heeft ons mede niet zeer voldaan. Het onderwerp zelve zoude om der personen wille, die er in voorkomen, belangrijk zijn, wanneer het waarheid behelsde; doch ook alléén om der personen wille: want, stelt men voor de namen van hooft en tesselschade andere onbekende in plaats, dan heeft men een vers, dat weinig treft, en het veelal aan leven en gang ontbreekt
Na de doorgaans fraaije beschrijving, welke de Heer loosjes in het eerste dichtstuk van de jeugd geeft, komt ons de regel:

Wie zou zij wezen, dan de jeugd? 

een weinig koud en flaauw, althans niet doeltreffend voor.

{==280==} {>>pagina-aanduiding<<}
Wij erkennen gaarne, dat de Dichter sedert eenigen tijd zijne voortbrengselen meer beschaaft, dan hij te voren gewoon was. Desniettegenstaande treft men hier en daar nog al gebreken aan, welke de kunst van den Heer loosjes ontsieren. In sommige regels komt iets overtolligs voor, dat er alleen om het rijm schijnt bijgevoegd. B.v.

Zoo stijgt een aadlaar, breed van vlerken, 

Deze aanmerking treft nog meer den volgenden regel, waar de Dichter van den wijn zegt:

Die vonklend opbruist naar den hoogen. 

Elders trof ons nog:

Neen 't groen, het schittrend veldtapeet, 
Hetgeen (hetwelk) ontrold ligt voor onze oogen, 
Dat wellust ademt, wil gedoogen, 
't Eischt, dat men juichend nader treedt. 

Hoe zwak en lam is hier niet dat wil gedoogen! In den laatsten regel is de klemtoon mede verkeerdelijk geplaatst. Dit is eene zonde, die meest alle onze vaderlandsche Dichters, in meerdere of mindere mate, aankleeft; en de Recensent erkent gaarne, dat deze feil, zonder opoffering van iets dat meer wezenlijk is, in onze taal dikwijls niet te vermijden is. De Heer loosjes behoort echter, in dit opzigt, niet onder de meest keurigen, en men treft in 's mans beste stukken wel eens harde en stroeve regels aan, welke het kiesche oor gevoelig kwetsen. Hoe weinig vloeijend zijn (b.v.) niet de volgende regels:

Korts ijzerhard, thans malsch, ontspruiten, 
Door 't nieuwe, elk' voetstap, opgetogen, 

Waarom niet liever:

Door 't nieuwe telkens opgetogen? 
Of, Schotlands rotsstrand afgezwommen, 
Rotspunten! kwetst vrij hand en voet: 
Plotsling aan 't licht der wereldzonne onttogen. 

{==281==} {>>pagina-aanduiding<<}

Driewerf gelukkig nu zij, die, door slaap geketend, 
Aan hem, die de stem van 't hart niet verdrukt. enz. 

Dat de kunst van de Jufvrouw snoek op Amstels Schouwtooneel vaak duizenden schreijen deed, is mogelijk; maar dat bij de uitvaart van deze beroemde Actrice meer dan duizenden geschreid hebben, schijnt bijna ongeloofelijk. In zulke verzen, waarin de hartelijke toon alleen roeren moet, behoorde men niet te overdrijven. Wij onthouden ons van verdere aanmerkingen, om onze Lezers het volgende schoone stuk in zijn geheel mede te deelen.

	Het onweder.
Natuur, de groote dochter Gods, 
Die menschenmagt, die volkren trots 
Verstrooit, vernielt als waterbellen, 
Doet wolken tot gebergten zwellen: 
't Opeengestapeld rotsgevaart 
Dreigt met zijn val en mensch en aard. 
De bliksems kronklen zich als slangen; 
Zij schuiflen voor des menschen voet 
Door donderslag op slag vervangen, 
Die 't hart des aardrijks siddren doet. 
 
Plasregens storten golvend neêr, 
Vernieling heerscht op veld en meer; 
Verdelging boven; doodsvrees onder: 
En onder 't kraken van den donder 
Vermengt zich ijs met bliksemgloed. - 
Waar zijn nu krachten, waar is moed? 
Vereenigt u, o stervelingen! 
Neen! vruchtloos poogdet gij dit uur 
Een' enklen bliksemstraal te ontwringen 
Aan de eeuwige Almagt der Natuur. 
 
Gij beeft, gij zwijgt. De leemen hut, 
't Paleis, Gods tempel, de Aarde schudt. 
Langs honderdjarige eikenstammen 
Ruischt nu een stroom van bliksemvlammen: 
Waarheen! o sterveling! waarheen! 
De bloode en held zijn lotgemeen. 

{==282==} {>>pagina-aanduiding<<}

Wie is nu moedig, wie vermetel, 
Wat groot, wat klein? Gods Almagt zit 
In 't onweer zigtbaar thans ten zetel. 
De beedlaar en de koning bidt. 
 
Al 't levend beidt zijn jongsten snik. - 
De stilte van een oogenblik 
Doet nieuwe feller woede vreezen; 
Of zou die kalmte een voorboô wezen 
Des vredes, dien Natuur ons biedt? 
Deez' bliksem gloeit zoo vurig niet; 
De donder mart hem op te volgen: 
Geen ijs, geen hagel klettert meer; 
De donder ratelt min verbolgen, 
De regen stort min plotsling neêr. 
 
Het hoofd weêr opwaarts, sterveling! 
Het oog ten hemel, juich en zing. 
De zwarte wolk drijft af naar 't noorden; 
De bliksem speelt slechts langs haar boorden; 
De donder rommelt slechts van ver; 
Reeds flikkert hier en daar een ster. 
Verwissel vreezen nu met hopen; 
't Tooneel van ijslijkheid verdween. 
Stoot deuren en stoot vensters open: 
Maar open oog en hart met één. 
 
Natuur lacht met den glans der maan 
U uit gebroken wolken aan. 
Zij roept: ‘o Sterveling! treed nader. 
Aanbid de goedheid van mijn' Vader. 
Gij ademt zijne menschenmin 
Bij stroomen uit den dampkring in. 
Laat niets uw' boezem kommer baren, 
Hoe gruwzaam u de toekomst schijn'; 
Of zou uit mindere gevaren 
Uw redding Gode onmooglijk zijn?’ 






{==283==} {>>pagina-aanduiding<<}

Aanmoediging. Door B. Klijn, b.z. Te Amsterdam, bij A.A. Koning. f :-4-:

Krijgsdans.

Opwekking aan mijne Landgenooten; door E.F. Wierdsma. Te Groningen, bij W. van Boekeren. f :-2-:

In ons vorig No. gaven wij eenige dichtstukken en -stukjes, ter gelegenheid van de noodlottige gebeurtenissen in Frankrijk, onlangs vervaardigd. Wij bieden hier wederom een drietal aan, die elk zijne ware verdienste bezitten.
Het eerste van den Heer klijn heeft dit onderscheidende en waarlijk loffelijke, dat eene zekere bedaardheid met al deszelfs warmte en kracht gepaard gaat; dat eene zekere nuchterheid en wijsheid, en licht en orde in hetzelve doorstralen, welke dit voordeel aanbrengen, dat ook de kouder en onverschilliger gestellen ten minste de overtuiging niet geheel weren, en de kwaadwilligen en rampzaligen, die gewoon zijn ook met het heiligste den spot te drijven, geene gereede stof en aanleiding tot tentoonstelling kunnen vinden. - Alles staat verbaasd. Bekomt van den schrik, en stelt u te weer! Franschen, wischt de vlek af; of verwacht, dat gij met den schuldigen vergaat! Volken, die reeds eenmaal het schrikdier versloegt; Nederlanders, welken alles in staat is te beschermen, staat pal! Vrouwen en meisjes, bemoedigt de uwen! Wie gij zijn moogt, waakt tegen het verraad en de list, die overal rondwaren! Vertrouwen op God, die eenmaal hielp, die wel geene wraak wil, maar toch strijd voor het lieve vaderland. - Deze zijn al zoo de hoofddenkbeelden van het gedicht, dat, overigens in den trant van des Schrijvers Val van Buonaparte, zeer net en vloeijend is geversifieerd. Wij prijzen het te liever aan, daar het ten beste van een regt vaderlandsch fonds uitgegeven is, en van eene hand komt, die, geheel onafhankelijk, nimmer verdacht kan worden, iets het minste, buiten het algemeene welzijn, te bedoelen.
No. 2. wordt den Heere bilderdijk toegeschreven, en is dezes Verskunstenaars waardig. In optogt, strijd en overwinning verdeeld, bevat het een klein aantal van gepaste, eenvoudige, veelbeduidende denkbeelden; in zoodanige, door-
{==284==} {>>pagina-aanduiding<<}
gaans korte en op eene enkele plaats trippelende, maat ingekleed, als geheel met den aard der zake overeenkomt. Het laat zich waarlijk regt goed denken, dat zoo iets al dansende wierd uitgevoerd. Wanneer zich het talent van zanger en danser in genoegzame sujetten des Amsterdamschen Schouwburgs vereenigde, zouden wij wel wenschen, hetzelve, b.v. in heel oud Bataafsch kostuum, in plaats van een weelderig ballet, te zien uitgevoerd; ja, men danst terwijl men leest, en heeft de oude helden bijna dadelijk voor oogen.
No. 3. is van een' jongen, pas optredenden Dichter, die veel lof verdient; schoon wij hier en daar, op inhoud en omkleedsel, onze kleine aanmerkingen hebben. Het is toch eigenlijk niet waar, dat het Fransche volk napoleon wederom heeft ten troon verheven. In dit geval zou hij, naar veler meening, waarlijk wettig Vorst zijn; en zou het zeer te bezien staan, of de andere Mogendheden wel waarlijk regt hadden, zich met de inwendige zaken van Frankrijk te bemoeijen; wij zeggen, regt, maar meenen dit echter zoo streng niet, of de vrees voor eigen gevaar zou het ons doen billijken, dat men den welbekenden wolf in de schaapsvacht voorkwam. Over het geheel, echter, is ons het stukje wat veel in dezen toon; daar wij wederom ontkennen, dat het Fransche volk ooit is ‘Regter en Beul van d'allerbesten Vorst’ geweest. Dat volk is ligtzinnig, ongodsdienstig, tot alles kwaads ligt te brengen; maar hetzelve is hierdoor, meer dan eenige andere natie, de speelbal, de prooi, de martelaar van eenige aterlingen geweest, wier opperste en laatste zelfs niet op Franschen grond geboren is. In eene hooge, dichterlijke vlugt, bij eene zekere manier, zouden deze aanmerkingen niet te pas komen. Maar, wij gelooven den Heere wierdsma te mogen in bedenking geven, of zijne loffelijke poging, om flaauwhartige landgenooten op te wekken, niet beter gelukken zal, zoo men bij hem geene oude, hatelijke herinneringen en bedekte sporen van partijzucht opmerkt. Niet slechts op den regten tijd, maar op de regte wijze te zijn gegeven, maakt de kleine gave groot.


{==285==} {>>pagina-aanduiding<<}

Boekbeschouwing.

Verklaring der Bergrede van Jezus. Uitgegeven door de Maatschappij: Tot Nut van 't Algemeen. Te Amsterdam, bij C. de Vries, H. van Munster en Zoon, en J. van der Hey. 1814. In kl. 8vo. 152 Bl. f :-8-:

De Maatschappij Tot Nut van 't Algemeen gaf wel zelden eene prijsstof op, waarvan de keuze meer algemeenen bijval vinden moest, en wel nimmer kon het antwoord in ieder opzigt in betere handen zijn, dan in die van den Utrechtschen Hoogleeraar heringa; en de uitmuntende talenten van dezen bekwamen man, in het bijzonder ook als Volksleeraar, en de bekende toon en het bekende doel der loffelijke Maatschappij, schijnen iedere andere melding van dit werkje, behalve deze, dat hetzelve het licht ziet, geheel onnoodig te maken. Dit kunnen wij echter van ons niet verkrijgen; daar juist het denkbeeld: ‘het komt van die Maatschappij, en is een boekje voor den mingeoefenden en minvermogenden,’ wel reden geven kon, dat het niet van de zoodanigen gelezen wierd, wien het vooral niet minder, dan die soort van publiek, voor hetwelk die Maatschappij bijzonder werkt, van het grootste belang moet gerekend worden. Hoezeer wij ook hier de eenvoudigheid en duidelijkheid van den kundigen Schrijver allezins regt doen, zoo zou het de éénige aanmerking zijn, die wij konden maken, (indien wij er volstrekt eene maken moesten) dat het hier en daar nog wel iets te hoog is voor dat publiek, voor 't welk het wel minder uitvoerig, minder volledig wezen kon. Dan, als deze Hoogleeraar zulk een voortreffelijk stuk ter bearbeiding voor zich neemt, is het vooraf reeds zeker; dat hij niets zal over het hoofd zien, en dat hij ook

{==286==} {>>pagina-aanduiding<<}
wel nu of dan iets moet aanstippen, waartoe meerdere voorbereidende kundigheden vereischt worden, dan men bij den gemeenen man vooronderstelt, hetwelk wel zeer duidelijk voorgedragen, maar evenwel van dien aard wordt, dat de minkundige meer dan gewoon zijne aandacht moet inspannen. Het zijn dan vooral ook de burger-huisgezinnen van alle standen, zelfs de aanzienlijkste en meest beschaafde, aan welke wij dit werkje tot een huis- en leesboek aanprijzen, waarin men het, benevens andere godvruchtige werken, tot den huisgodsdienst gebruiken kan, en ook bij het herhaalde gebruik op den duur er altijd leerzaam onderrigt en wezenlijke stichting uit op zal doen. Daarenboven moeten wij het den Predikanten ook bijzonder tot hun eigen gebruik aanraden: hoe klein het ook van omvang wezen moge, het geeft aan ieder deel der Bergleerrede een helder licht, en is doorgaans overtuigend; zoo dat de Leeraar het naauwelijks noodig zal rekenen, bij de bearbeiding van deze of gene stof, nog andere Commentariën in te zien, immers indien hij in staat en gewoon is zelf te denken, en zijne leerredenen niet maar uit velerlei boeken zamenstelt; hij vindt hier doorgaans hetgeen hem den zin van den tekst volkomen doet verstaan, en, waar hier iets aan hapert, zal hij denkelijk in andere grootere werken ook moeijelijk voldoening vinden; daarbij heeft hij telkens de treffendste wenken, hoe hij den tekst aanwenden, en alzoo regt nuttig prediken kan. Recensent spreekt hier bij eigene ondervinding: juist toen hij dit boekje voor 't eerst doorbladerde, trok zekere tekst zijne aandacht, en hij legde dadelijk zijn opstel over een ander onderwerp vooreerst ter zijde, dacht over het weinige, dat hij hier las, na, en meent, dat hij zijne toehoorders dien avond eene hun zeer leerzame en juist voor hen berekende leerrede gaf.
Eenige weinige bladzijden worden vooraf besteed tot zes voorloopige aanmerkingen, die tot regt verstand en nuttige aanwending der geheel uitmuntende Rede die-
{==287==} {>>pagina-aanduiding<<}
nen moeten. Nu neemt de Schrijver stuk voor stuk den inhoud der Bergrede op, terwijl overal het verband en ook het schoone volkomen in het oog valt; de Zaligsprekingen worden eerst te zamen, dan ieder afzonderlijk behandeld; zoo gaat geheel het werkje voort, in kleine afdeelingen van meer- of mindere uitgebreidheid, en ieder van deze heeft vele, en regt gekozene, regt voor iederen lezer berekende, praktische aanwending.
Wij zijn verlegen, wat wij tot eene proeve willen geven; en dit moeten wij toch vooral doen, opdat een Prediker zie, of en hoe hem dit werkje bruikbaar is. Er is veel, dat ons bijzonder uitlokt. Welaan, nemen wij den nog al moeijelijken tekst, Matth. V:21-26, waarop de Amsterdamsche Leeraar broes ons onlangs wederom oplettend maakte; terwijl zijn vriend, Prof. borger, met hem in de verklaring instemde, die hij van zijnen waardigen overledenen Broeder, en deze uit alberti had; gelijk voor ettelijke jaren de Hoogl. krom daarover ook reeds eene opzettelijke verhandeling gaf; begrijpende alle deze mannen, dat de tekst, zonder de herhaalde invulling: ‘wederom is u geleerd,’ en: ‘maar ik zeg u,’ bezwaarlijk te verklaren is. Heringa zegt in zijn eenvoudig volksboekje er dit van:
‘Gij hebt gehoord, dat van de Ouden gezegd is! gij zult uwen medemensch niet dooden; maar zoo wie iemand doodt, die zal strafbaar zijn door het gerigt, van den tijdelijken Regter.’
Dit was dan van de Ouden gezegd. De Makers van de Statenoverzetting hebben het vertaald, tot de ouden; doch beter hebben zij hetzelve vs. 27 en 33 vertaald, van de ouden: zoo moet het, dunkt mij, ook hier zijn. De oude Leeraars hadden dat ook zeer wel dus gezegd. In de tien geboden stond toch reeds: ‘Gij zult niet doodstaan.’ En in de burgerlijke wetten waren bijzondere verordeningen gemaakt, volgens welke een moedwillig doodslager door het gerigt ge-
{==288==} {>>pagina-aanduiding<<}
straft moest worden met den dood. Verg. 2de Boek van mozes, Hoofdst. XXI:12. 3de Boek, XXIV:17, 21. 4de Boek, XXXV:16.
Doch hierbij lieten het de Schriftgeleerden van den tijd van jezus blijven: even alsof het genoeg ware, zoo men maar zijnen naasten niet doodde of kwetste. Verg. vs. 38. Zij bepaalden dus maar alleen de strafwaardigheid naar de schade, welke men aan het leven of de gezondheid had toegebragt. Naar dat grondbeginsel handelden zij dan ook. Doch jezus toont, dat de geregtigheid zijner Leerlingen beter moest zijn. Hij vervolgt dus:
‘Doch ik zegge u: zoo wie t' onregt op zijnen broeder (dat is, zijn medeonderdaan in mijn rijk) toornig is, die zal strafbaar zijn voor het gerigt; en wie tot zijnen broeder zegt: raka! die zal strafbaar zijn door den grooten raad; maar wie zegt: gij dwaas! die zal strafbaar zijn door het helsche vuur.’
De Zaligmaker spreekt hier van hetgene in Gods rijk, onder zijn bestuur, zou plaats hebben, bij gelijkenis, en met voorbeelden, ontleend van hetgene in zijnen tijd plaats had. Hij deed dat, om zoo veel te beter verstaan te worden. - Hij spreekt dan van driederlei misdaden, de eene zwaarder dan de andere, en van driederlei straffen, in evenredigheid met die misdaden de eene ook zwaarder dan de andere.
De eerste misdaad is: te onregt toornig te zijn op zijnen broeder, zoo dat men hem, zonder reden, miskent, in zijn hart veracht en kwalijk gezind is. Hoe ligt gebeurt dat! Hoe gemeen was dit onder de Joden! De Leeraars van dien tijd bestraften dat niet. Maar in gods rijk zoude zulk een strafbaar zijn voor het gerigt; dat is, voor zulk eene soort van plaatselijk gerigt, als toen ter tijd zelfs de magt had, om doodvonnis te vellen. Zulk een gerigt kon dan zekere boete opleggen.
De tweede misdaad is: tegen zijnen broeder te zeggen: raka! Die dat deed, was niet alleen te onregt toornig op zijnen broeder, maar gaf hem ook een teeken van zijne ver-
{==289==} {>>pagina-aanduiding<<}
achting, met een woord, welks klank reeds aanduidt, dat men hem waardig achtte, bespogen te worden, gelijk de Joden dat, in dien tijd, zoo wel als nu, ligt deden. Die misdaad stelt jezus gelijk met dezulke, welke, in zijnen tijd, niet door de plaatselijke regtbanken kenden beoordeeld worden, maar over welke de Hooge Raad te Jeruzalem vonnissen moest.
De derde misdaad is: tot zijnen broeder te zeggen: gij dwaas! Men moet dit scheldwoord, in dien tijd als het bitterste gehouden hebben, waarmede de eene Schriftgeleerde den anderen konde verbitteren. Als een Farizeesch Schriftgeleerde eenen Sadduceeschen uitschold voor eenen dwaas, dan ontnam hij zijnen broeder al de eer en achting, welke hem toekwam, en verklaarde hem voor nog erger dan een onregtzinnige: want wijsheid en geleerdheid was bij deze lieden de hoofdzaak. - Zulke soort van schelden en lasteren, waarmede de eene Christen den anderen zijne achting en eere ontnemen kan, verklaart dan jezus voor eene misdaad, zoo zwaar, dat de zwaarste straf er op paste, met welke de Joden gewoon waren te dreigen; dat is, het vuur der helle, of de verbranding in de Gehenna, het dal van Hinnon.
Wat wordt nu, door deze vergelijkende gezegden, te kennen gegeven? Mij dunkt, het is vooral dit: In de Maatschappij, welke jezus gesticht heeft, komt het er op aan, dat men zich niet slechts van daden onthoude, die het leven en de gezondheid onzer medemenschen beleedigen, maar ook van hetgene hunne eer aantast; ja ook van alles, waardoor wij toonen hen te verachten; ja wat meer is, van alle miskenning en gebrek aan welwillendheid, al is het ook dat wij dezelve nog met geene woorden of daden toonen. Als wij ons aan dat kwaad schuldig maken, zonder daarvan afstand te doen, zullen wij geene gelukkige leden van die Maatschappij kunnen zijn, maar hebben, naar mate van de zwaarte onzes misdrijfs, de blijken van gods geducht ongenoegen te verwachten.

{==290==} {>>pagina-aanduiding<<}

Doch wie is er zoo meester over zijne hartstogten, wie kan zich zoo voor misvatting hoeden, dat hij niet eens zich tegen zijnen broeder vergrijpe? Is dat gebeurd, blijft er dan geene hope op Goddelijke gunste over? Ja gewis! zoo onmeêdoogend is de wet des koningrijks van jezus niet. - Maar, wat dan te doen?
Mogelijk zoude iemand van 's Heilands toehoorders, op die vrage, hebben geantwoord: ‘Dat dan de zondaar god bidde om vergeving! dat hij een bedevaart naar Jeruzalem doe! dat hij eene gave brenge op den altaar.’ Maar laat ons hooren, wat er jezus van zegt!
‘Zoo gij dan uwe gave op den altaar zult offeren, en aldaar gedachtig wordt, dat uw broeder iets tegen u heeft, dat is, dat hij zich over uwen toorn, of verachting en scheldwoorden, of wat dan ook, te beklagen heeft, laat daar uwe gave voor den altaar; waag het niet, gode die op te dragen; zij zal niet worden aangenomen; neem ze ook niet weder mede; maar laat ze daar, ten blijke voor allen, dat gij nog iets van het uiterste gewigt verzuimd hebt, hetwelk tot het betamende offeren behoort, en ga henen, en verzoen u eerst met uwen broeder; en kom dan terug, en offer uwe gave! Dan, en niet eerder, zal zij welkom zijn.’ (vs. 23, 24.)
Gevoelt gij niet, Lezer! hoe levendig en treffende deze voorstelling is, om de noodzakelijkheid aan te toonen der bevrediging en verzoening met onzen medebroeder, indien wij bij god welkom zijn zullen, met onze gebeden, lofzangen, avondmaalsviering, en al wat bij ons een werk van Godsdienst is? want zulke verrigtingen hebben, na de vestiging der Christelijke Maatschappij, de plaats moeten vervangen van de offeranden. Offeren mogt bij de Joden, - kerkgaan, avondmaalhouden, moge bij Christenen beschouwd worden als een werk, hetwelk gode boven alles behaagt, en Hem dan ook maar alleen welgevallig is, wanneer de offeraar, de kerkganger, de avondmaalhouder, hierin

{==291==} {>>pagina-aanduiding<<}
bezig is met een eerbiedig, opregt, welgezind en vredelievend gemoed en gezindheden; maar is hij, bij die verrigtingen, een verachter, versmader, of zelfs een hater en vervolger van zijne medemen chen, hij noch zijn Godsdienstwerk kan Gode behagen; jezus verklaart het tegendeel. Laat ons dan gedurig bedenken, of er ook iemand door ons beleedig is! Zoo ja! dat wij ons haasten, hem schuld te belijden, hem vergiffenis te vragen, hem schavergoeding te doen. De Godsdienst dringt ons, gode dagelijks het offer onzer dankzegging en gebeden te brengen; maar het zal den Alwetenden niet welgevallig zijn, indien Hij in ons bart boosaardigheid tegen eenen van onze medegenooten zie.
‘Weest dan haastelijk,’ dus vervolgt ‘jezus, welgezind, genegen tot verzoening, omtrent uwe wederpartij, welke door u beleedigd is, terwijl gij nog met hem op den weg, ter bedevaart naar den Tempel, of wel op weg naar den Regter, zijt; opdat de wederpartij, door uwe hoofdigheid genoodzaakt, niet misschien u den Regter overlevere, en de Regter u den dienaar overlevere, en gij, op last van den Regter, door den dienaar, in de gevangenis geworpen wordt. Voorwaar, ik zeg u, gij zult daar geenszins uitkomen, tot dat gij tot den laatsten penning toe, dien gij schuldig zijt, zult betaald, en dus aan den door u beleedigden volkomen vergoeding gegeven zult hebben.’ vs. 25, 26.
De Heiland spreekt wederom bij vergelijking, met hetgene, in de burgerlijke zamenleving van dien tijd, plaats had. Als iemand zijnen schuldeischer weigerde te betalen, kon hij daartoe genoodzaakt worden door gevangenis, op aanklagt en bewijs van den schuldeischer, door vonnis van den Regter. Het was dan den schuldenaar geraden, te betalen, of een vergelijk met zijnen schuldeischer te treffen, eer hij met hem voor den Regter kwam: want, liet hij het op het uiterste aankomen, en was eens het vonnis tegen hem geveld, dan was er geene toegeeslijkheid meer te wachten.

{==292==} {>>pagina-aanduiding<<}

Zoo, verzekert nu jezus, is ook onze toestand, wanneer wij, in onze beleediging of verachting van onze broederen, voortgaan. Wij zijn, als het ware, gedurende dit leven, nog met malkanderen op weg, en in de gelegenheid om ons met hen te verzoenen, wien wij vergoeding schuldig zijn. Maar laten wij deze gelegenheid voorbij gaan, en wachten wij gods vonnis hardnekkig af, Hij zal dan ook een iegelijk vergelden naar zijne werken.’

Wij schreven zeker buitengewoon veel af; maar het stuk was een te schoon geheel, dan dat wij het wilden verminken; en onder dit afschrijven bleek het ons, in alles geschikt te zijn, om, al wat wij vooraf gezegd hebben, te bevestigen; en, het zij de Lezer van het ware der exegese, bij den aanvang, al dan niet overtuigd is, hij zal ons, vertrouwen wij, na deze proeve in haar geheel, gaarne toestemmen, dat de Bergleerrede, zoo als die door den Professor behandeld wordt, voor Christelijke huisgezinnen een liber vere aureus is.





Over het licht, in hetwelk de onderneming van Napoleon Buonaparte moet beschouwd worden, en dt pligten, welke daaruit voor elken Nederlander voortvloeijen. Naar aanleiding van Exod. XVII:16. Door J.L. Wolterbeek, Predikant bij de Hervormde Gemeente te Amsterdam. Aldaar, bij Schalekamp en van de Grampel, en J. van der Hey. 1815. In gr. 8vo. 31 Bl. f :-8-:

Deze Leerrede van den Eerw. wolterbeek, uitgegeven ten voordeele van het Amsterdamsche Fonds voor den gewapenden Dienst, is ten uiterste behartigenswaardig. Hij begint met de stelling, dat de groote gebeurtenissen, onlangs in Frankrijk voorgevallen, - al naar wijzelven ons daaronder gedragen, - ten zegen,

{==293==} {>>pagina-aanduiding<<}
zoo wel als ten vloek, kunnen worden. En hierop grondt hij het hooge belang, dat wij gezegde gebeurtenissen, en derzelver gevolgen voor ons, in het regte licht beschouwen. Dit licht bestaat daarin, om de onderneming van napoleon te houden voor eene onderneming tegen God en menschen. En zulks doet de bekwame man zien, op eene wijze, die inzonderheid van den kansel de schoonste klem moest bezitten - niet slechts voor ieder, die wat te verliezen heeft, aan vooruitzigten, bezittingen, kinderen enz., maar voor elken vriend van den Godsdienst, elken voorstander van licht en waarheid, elken liefhebber van stille huisselijke genoegens, elken hoogachter van goede zeden, elk, in één woord, die wenscht een gerust en stil leven te leiden in alle godzaligheid en eerbaarheid. Te dezen einde doet hij zien, welk een schoone morgen zich hier weer voor menschheid en Christendom aan de kim opdeed, waar doelmatig onderwijs aan de beschaving werkte, koophandel, die groote bron van beschaving en nutte werkzaamheid, die al meer en meer stond te volmaken, en goede wetten en eene vaderlijke regering die verder tot de beste en gelukkigste einden bestuurden; waar de dag des Heeren weer stiptelijk gevierd, de instandhouding van den eerdienst als van ouds bewaakt en bezorgd werd, en de vaart naar Ooster- en Wester-streken ons zou in staat stellen, tot de uitbreiding van het zalig Evangelie weer onmiddellijk en krachtig mede te werken. Doch deze morgen wordt door nieuwen nacht bedreigd. De Franschen brengen in allen opzigte het tegendeel. Hun openbaar onderwijs is naar het militaire despotismus gewijzigd; den Godsdienst verwaarloozen en verachten, den handel stuiten en verlammen zij; hun wetboek vooronderstelt slechte menschen, en stelt voor losbandigheid, vooral in het stuk van huwelijkstrouwe, de deur open: eindelijk, hoe kan daar stil geluk en zaligheid wonen, waar noch overvloed, noch rust, noch deugd, noch Godsdienst woont? Wij kennen dit alles
bij ondervinding; en de Moorman veran-
{==294==} {>>pagina-aanduiding<<}
dert zijne huid niet, noch de luipaard zijne vlekken.
Op dan! dit kwaad geweerd! Maar hoe? Het is moeijelijk, hieromtrent naauwkeurige voorschriften te geven. Doch, in het algemeen, zoo als Mozes: op God zien, tot God de handen opheffen; maar tevens op zichzelven zien, de handen uit de mouw steken. Elk kan niet uittrekken; Mozes en Aäron deden dit ook niet; maar zij-bleven daarom niet ledig: ieder moet op zijnen post en in zijne betrekking medewerken. Doch vooral ook, het moeten geene voorwendsels zijn, die ons van het dadelijk en naaste aandeel terughouden. Hierop dringt de Prediker met ernst en kracht aan. En hij vooral mag dit, die met eigen voorbeeld voorgaat, en zijne Zonen voor het Vaderland veil heeft. Eere hebben 's mans geest en hart, die de zaken zoo beschouwt, gevoelt en voorstelt!
Inderdaad, wij hebben dit voorstel met uitstekend genoegen gelezen. Het snijdt alle uitvlugt af. De oorlog tegen napoleon is een oorlog tegen het rijk der duisternis, tegen de hel; het is een oorlog tegen de eeuwigdurendheid der oorlogen, tegen den man, die nog steeds gereed is, het geluk, ja het bestaan des menschdoms aan zijne dolzinnige eerzucht op te offeren. Ongelukkig hij, die dit niet ziet en gevoelt, niet zien en gevoelen wil! Ongelukkig de baatzuchtige, die, omdat het toeval hem verschoonde van de uitgedeelde geeselslagen, hem zelfs op de eene of andere, schuldige of onschuldige wijze deed in den bloedprijs deelen, thans over gewaande of onvermijdelijke bezwaren morrende, niet slechts zelf stilzit, maar ook anderen tegenhoudt en doet verflaauwen! Wij herhalen het: Hel en Hemel zijn hier in strijd: men kan geen onverschillig aanschouwer, geen schandelijk bediller en tegenstander zijn, of men verraadt een hart, dat geen prijs op waarheid en deugd, of menschengeluk en menschenwaarde stelt. God beware ons, dat er vele zoo laaghartigen zouden zijn! Wij zouden dan gezamenlijk in het verderf moeten terugstorten; wij met hen, en

{==295==} {>>pagina-aanduiding<<}
ook zij met ons. De laatste dwaling zou oneindig erger, schuldiger beide en rampzaliger, dan de eerste zijn, die ons in handen van Frankrijk leverde. Ja, hij, die ons met roeden trof, zou ons nu met schorpioenen geeselen.
Met wolterbeek bidde dan elk: - ‘Ach! dat niemand twijfele, of Gij (o God!) wel zoudt voltooijen, dat Gij begonnen hebt, opdat hij U niet onteere; dat niemand insluimere ten dage des gevaars, opdat geen haastig verderf hem overkome; dat niemand onverschillig zij omtrent het heil, dat Gij gaaft, opdat hij U niet noodzake het hem te ontnemen en door het gemis deszelfs waarde te doen kennen; dat niemand goed en leven zoeke te behouden, opdat hij niet meer dan goed en leven verlieze. - Vervul Gij, o God en Vader! - in den naam van uwen Zoon smeeken wij er om - vervul Gij aller harten met het levendigst gevoel van de grootheid der zoo geheel onverdiende verlossing, en van de onoverzienbare ellende, wanneer wij in den vorigen nacht terugzonken. Vervul Gij aller harten met het diepst besef uwer gaarne vergevende liefde, uwer onbegrensde magt, uwer onwankelbare trouw. Dan zullen allen met de edelste geestdrift vervuld worden; dan zullen allen, door dankbaarheid genoopt, alles, alles over hebben om te bewaren, dat Gij gaaft.’ - - -




Proeve eener theorie van de werking der Contagia acuta op het menschelijk ligchaam en de algemeene behandeling der daaruit voortvloeij ende ziekten. Door A. Moll, Med. Doct. enz. en praktizerend Stads-Geneesheer enz. te Nijmegen. Aldaar, bij C.J. van Goor en Zoon. 1815. In gr. 8vo. XVI en 130 Bl. f 1-8-:

De leer der Smetstoffen is voorzeker een der duisterste zoo wel als gewigtigste gedeelten der Ziektekunde,

{==296==} {>>pagina-aanduiding<<}
en uit dien hoofde moet elke bijdrage tot dezelve belangrijk geacht worden, vooral indien zij zoo veel goeds vereenigt, als het werkje, dat wij voor ons hebben. Hetzelve bevat wel niet veel meer dan eene schets, wier verdere uitbreiding de Schrijver zich voorbehoudt; doch niettemin vele wetenswaardige zaken, vooral voor zulken, die buiten staat zijn, de in Duitschland, in deze laatste jaren, uitgekomene schriften te lezen. - De Schrijver zegt in de Voorrede, dat het nut der ruime aderlatingen in den Dollen-hondsbeet, en van de ontstekingwerende behandeling der Oorlogspest, in Duitschland, in 1812-13, hem op het denkbeeld gebragt hebben, hetwelk deze theorie ten grondslag legt. Hetzelve komt, namelijk, hierop neêr, dat de smetstof als een prikkel, en wel min of meer hevig werkende prikkel, op het menschelijk ligchaam werkt, deszelfs levenswerkzaamheid dus verhoogt, en derhalve ook, het overige gelijk staande en zonder bijkomende omstandigheden, door middelen moet bestreden worden, welke het leven lager stemmen. Er kunnen ondertusschen hier omstandigheden plaats hebben, welke aanmerkelijke veranderingen maken. Ten aanzien van de smetstof, brengt de Schrijver dezelve tot twee; namelijk de mindere of meerdere vreemdaardigheid (heterogeneïteit) der stof, en hare eigendommelijke natuur (specificiteit.) In het eerste opzigt zijn de smetstoffen zachtaardig, wanneer zij niet zeer vreemd aan het gestel zijn, en dus gewoonlijk niet zeer hevig op hetzelve werken; zoo als het mazel-, het scharlaken- en het pok-smet: kwaadaardig, daarentegen, wanneer zij, door hare zeer scherpe natuur, het gestel doorgaans allerhevigst aantasten; zoo als de smetstof des roodenloops, der oorlogspest, (typhus), der pest, der watervrees. - De eigendommelijke
natuur eener smetstof maakt, dat dezelve het eene deel meer dan het andere aandoet; de mazelen werken vooral op de slijmvliezen van den neus en op de borst, de scharlakenkoorts op de keel en omliggende klieren, enz. - Ten aanzien van

{==297==} {>>pagina-aanduiding<<}
het organismus, zijn de omstandigheden wederom tweederlei, daar dezelve in een' gezonden en ook in een' ongezonden toestand verkeeren. Deze laatste heeft echter wederom verscheidene wijzigingen, daar er zoo wel eene vermeerderde als verminderde levenswerkzaamheid bestaan kan, en er, ten derde, ook eene onevenredigheid in de werking der verschillende ligchaamsdeelen, en daarbij eene verandering in derzelver menging en gedaante, kan plaats hebben. Dit alles moet op de werking der smetstoffen, zoo wel zachtaardige als kwaadaardige, invloed uitoefenen. De beide eerste afdeelingen bevatten de schetswijze voordragt dezer punten. In de derde spreekt moll over de, op zijne theorie gegronde, geneeswijze dezer ziekte, welke hij beweert, dat in den aanvang, behalve zeer enkele uitzonderingen, altijd min of meer ontstekingwerend zijn moet, en alleen in de bijzondere omstandigheden, welke hij in de vorige afdeeling deed kennen, in 't vervolg, prikkelend en versterkend worden kan; hij staaft dit met het gezag der grootste meesters in de kunst, zoo wel van ouderen als lateren tijd.
Achter de verhandeling zijn eenige aanmerkingen gevoegd, waarin deze en gene stelling, in de eerste voorkomende, nader wordt ontwikkeld en gestaafd. De uitvoerigste is die over de smetstof der watervrees, waarin de Schrijver vooral het nut der ruime aderlatingen in deze vreesselijke ziekte, dat zich onlangs wederom op nieuw bevestigd heeft, tot wetenschappelijke gronden poogt terug te brengen; zich hier vooral beroepende op de buitengemeene hevigheid van het gift, en op de naauwe verbindtenis tusschen het vaat- en het zenuwgestel. - Na de laatste aanmerking over de smetstof van den typhus, geeft de Schrijver een kort verhaal eener door hem waargenomene ziekte van dien aard-te Nijmegen, welke hij, over het algemeen, door de prikkelende geneeswijze had bestreden, en dit met een zeer gelukkig gevolg. De ziekte schijnt, echter, van de in Duitschland geheerscht hebbende oorlogspest aanmer-
{==298==} {>>pagina-aanduiding<<}
kelijk verschild te hebben, en de epidemische constitutie niet ontstekingachtig geweest te zijn; waarop de Schrijver ook opmerkzaam maakt.
Ziet daar den korten inhoud van dit werkje, welks lezing wij onzen kunstgenooten aanprijzen. Voor zulken, die weinig bekend zijn met de Duitsche schriften in ons vak, zal het een en ander behelzen, dat hun nieuw zal voorkomen; de anderen zullen zich gewis bij de lezing herinneren, dat men de grondtrekken dezer leer tegenwoordig bij de meeste Duitsche Geneeskundigen aantreft. - Het is te hopen, dat men, het eene uiterste verlatende, niet tot het andere zal vervallen, en nu overal even zoo gereed overspanning, verhooging des levens zien, als te voren zwakte. Hufeland heeft mede voor deze overdrijving gewaarschuwd. Het verwondert ons, dat de Schrijver daaraan niet gedachtig schijnt geweest, toen hij het verhaal zijner waarnemingen van den typhus te Nijmegen schreef. Hij zoude dan de woorden van den beroemden kemper, waarmede zijn Voorberigt eindigt, niet hebben noodig gehad, om zich te verontschuldigen tegen het verwijt, alsof hij zijne leer niet beleefde, en, tegen zijne betere overtuiging, die ziekte verkeerd behandeld had. De ondervinding heeft het tegendeel geleerd; en niets komt ons ook natuurlijker voor. De gesteldheid der zieken was toen blijkbaar asthenisch. - Ook kunnen wij niet ontveinzen, dat de beschouwing der smetstoffen, enkel als prikkels, ons zeer eenzijdig voorkomt; wij gelooven, dat zij tevens wel degelijk op het stoffelijke van het ligchaam werken, en de menging, zoo wel in de sappen als in de vaste deelen, sterk aandoen. Dit ligt, dunkt ons, in het denkbeeld, dat zij een product der dierlijke huishouding zijn, en dat zij in het gestel, hetwelk zij aandoen, wederom een haar gelijkend product vormen, opgesloten. Wij gelooven daarom ook, dat men, in de behandeling dier ziekten, vooral op de algemeene en bijzondere gesteldheid der menschen, op het heerschend en persoonlijk ziekte-karak-
{==299==} {>>pagina-aanduiding<<}
ter, acht moet geven. Dit
is ook het geneesplan, hetwelk de beroemdste Geneeskundigen van alle tijden aanprijzen en gevolgd zijn.
Het jammert ons, dat ook dit geschrift zoo zeer door onnoodige bastaardwoorden ontsierd wordt. Dikwijls, dit weten wij, is het onmogelijk, dezelve te vermijden, zonder lastige en langdradige omschrijvingen; dikwijls, echter, kon men ook in goed Nederduitsch hetzelfde even duidelijk en even kort hebben uitgedrukt.






Peter de Groote, Keizer van Rusland, in Holland en te Zaandam, in 1697 en 1717, door Mr. J. Scheltema, Lid van het Instituut, enz. IIde Deel. Met Platen. Te Amsterdam, bij H. Gartman. In gr. 8vo. XXXI, 328 Bl. f 4-:-:

Na in het eerste Deel (*) de reis van peter naar Holland in 1697 en de volgende gebeurtenissen betrekkelijk ons Vaderland tot 1717 vermeld te hebben, begint de Heer scheltema dit Deel met de aanleiding tot de tweede reis op te sporen, die hij echter erkent, dat nog grootendeels in het duistere ligt. Waarschijnlijkst echter zou ongenoegen tegen Engeland, hetwelk Deenemarken tegen de plans van peter en den Zweedschen Minister von görtz gewaarschuwd had, en waartegen peter nu uit weerwraak de pogingen van den Pretendent wilde ondersteunen, de hoofdreden van zijne reis naar Frankrijk, en tevens naar Holland, toenmaals het middelpunt der Europesche onderhandelingen, geweest zijn; waarbij men echter de voortdurende belangstelling in Holland niet moet uitsluiten. Keizerin catharina verzelde hem op deze reis; zij beviel onder weg te Wezel van een' Prins, die echter op den tweeden dag overleed. Peter bezocht nu weder de geliefkoosde plaatsen, waar hij zijn onderwijs genoten had, Zaandam en Amsterdam, en toonde zich over al, hoe-
{==300==} {>>pagina-aanduiding<<}
zeer niet dadelijk onder de klasse der arbeiders gemengd, nog even afkeerig van pligtplegingen en hoofschen pronk en taal. Op deze reis bezocht hij ook Leyden, Rotterdam, Dordrecht en Zeeland, en deed een' uitstap naar Frankrijk, terwijl hij zijne Echtgenoote hier te lande liet. Een kleine trek, die op deze reis voorviel, en des Czaars ruwheid, of verachting der beschaafde manieren, aanduidde, moest groot
opzien aan het verfijnde, weelderige hof van den Regent (Hertog van Orleans) baren. ‘Op den dag dat hij Madame (Moeder) bezocht, vond hij aldaar den Prins Regent, die hem geleidde naar de Opera. Zij namen plaats in de groote loge met hun beide op de voorste zittingen. In het midden der vertooning vroeg de Czaar een glas bier. De Regent liet het brengen en bood een' beker aan op een schenkblad, vervolgens een servet. De Czaar dronk zittende, liet het schenkblad en den doek in handen van den Prins, die stond, en bedankte dezen met eenen glimlach en knik.’ Hij bezigtigde voorts meer de voorwerpen van nut, dan die van pracht. Het schijnt, dat zijne staatkundige bedoelingen in Frankrijk bij het bestuur aldaar geen' ingang vonden. Bij zijne terugkomst hield peter zich meest bezig met de beschouwing van kunstwerken en natuurkundige verzamelingen. De overneming van het beroemde Kabinet van ruysch wordt vermeld; doch niet, (hetgeen wij meenen ergens gelezen te hebben) dat hetzelve op de overvaart naar Petersburg is verongelukt. Hoezeer de tegenwoordigheid van den Czaar den Nederlandschen handel scheen te zullen bevoordeelen, was zulks het geval niet, zoo min als de naauwere toehaling der staatkundige betrekkingen. Hij bezocht vervolgens Hoorn, Texel, het Loo, en voor het laatst Zaandam, waar hij van zijn' vriend calf, liefdeprediker bij de Doopsgezinde Gemeente, volstrekt eene vermaning hooren wilde. ‘Calf zeide: dat hij dan de slotsom van alle vermaningen zou voordragen. Hij trad ten kansel, en

{==301==} {>>pagina-aanduiding<<}
sprak met waardigheid: denk wel, spreek wel, doe wel. Amen. De Vorst zeide: nooit korter, nooit zaakrijker preek gehoord te hebben, en voegde zijnen priester toe: zoo moest gij ook doen, maar gij hebt te veel bijspel.’ Zeer trof hem het verlies van Burgemeester witsen, bij wiens einde hij tegenwoordig was. Den 1sten van Herfstmaand 1717 vertrok hij uit deze landen, en vond terstond weder in Rusland de handen vol werks. Het is opmerkelijk, dat, gelijk zijne terugkomst na de eerste reis gekenmerkt was door de bloedige teregtstelling der Strelitzen, dus de tweede onmiddellijk gevolgd werd door den dood van zijnen Zoon alexis, op 's Vaders bestel. ‘Noch het een, noch het ander,’ zegt scheltema te regt, ‘had peter in Holland geleerd.’
De voortzetting des Oorlogs met Zweden, - de daardoor veroorzaakte noodzakelijkheid, om de scheepsmagt op een' goeden voet te houden en te verbeteren, - verwijderingen in 't staatkundige met deze landen, die men van 's mans voorkeur voor, en goed onthaal in Holland niet verwacht zou hebben, - het eindelijke sluiten van den Vrede in het Noorden te Nijstad, - de scheepsfeesten, door peter ter viering van de door hem geschapene, thans voltooide en zegevierende zeemagt gegeven; zijne verdere belangstelling in den koophandel, waartoe men van het in Holland geleerde en geziene vlijtig gebruik maakte; zijne voortdurende gehechtheid aan Hollandsche zeden, gebruiken en taal, - ziedaar de hoofdzaken, die nu verder verhandeld worden, en ons tot het besluit des werks brengen, 't welk den wijzen middelweg gaat tusschen eene overdrevene opvijzeling en dwaze bezwalking der verdiensten van dezen zonderlingen, en, in weerwil zijner zware en veelvuldige gebreken, nogtans grooten man.
Hierop volgen nu eene reeks bijlagen en bewijzen, waarvan de titels alleen genoegzaam de belangrijkheid zouden kunnen aantoonen; dan, ons bestek verbiedt ons, zelfs dit geraamte te leveren. Wij moeten echter

{==302==} {>>pagina-aanduiding<<}
onze Lezers (die zich dit belangrijke werk gewis zullen aanschaffen, indien zij het niet reeds bezitten, waartoe hun een tweede druk waarschijnlijk eerstdaags gelegenheid zal geven) vooral opmerkzaam maken op No. 1, voor de zeden- en handelgeschiedenis zoo belangrijk; op No. 13, waaruit wij de betrekkingen van onzen witsen tot een' Aziatischen Prins, den stamvader der tegenwoordige bagration's, zich noemende uit den huize davids en salomons, leeren kennen; op No. 14, eene treffende schets van den toenmaligen bloei van Zaandam; op No. 16, 't welk den goedhartigen voormaligen Koning van Holland in het gunstige licht van bevorderaar des vaderlandschen roems doet zien; op No. 20, schoon ook van elders bekend; op de krachtige omtrekken van peter, in het regte licht geplaatst in No. 23; op het onvoltooide heldendicht in No. 34, waaromtrent wij, ten aanzien der treffende schijnbare voorzegging wegens Keizer alexander en napoleon, moeten aanmerken, dat dezelve, in verband beschouwd, zich ook wel van den Vrede te Tilsit in 1807 laat verklaren. Het Imperii extendet fines ziet dan op de Perzen of Turken. Eindelijk verdienen de uittreksels uit peter's Zeereglement van 1720 gelezen te worden, als welke vooral over de reize des Czaars naar Engeland veel licht verspreiden. De Heer scheltema heeft daaromtrent den vaderlandschen roem treffelijk verdedigd.
Het verheugde ons zeer, in de Narede te zien, dat aan eene overzetting van dit reeds uitverkochte werk, ‘in de Engelsche, Hoogduitsche en Fransche, misschien ook in de Russische talen, gedacht, zoo al niet gewerkt wordt.’ Eene eer, die gewisselijk zeer weinigen onzer Schrijveren te beurt valt.





{==303==} {>>pagina-aanduiding<<}

Staatkundige Geschriften, betreffende eenige gewigtige Gebeurtenissen in de Vereenigde Nederlanden, gedurende de jaren 1786, 1787, en vervolgens; door Mr. Herm. Tollius. Iste Deel. In 's Gravenhage, bij J. Allart. 1814. In gr. 8vo. XIV en 265 Bl. Met Tabellen. f 2-8-:

De stukken, welke de Hooggel. tollius ons hier aanbiedt, dagteekenen zich niet van heden of gisteren. Het zijn letterlijke afdrukken van geschriften, door hem in het blaken der burgerberoerten van de op den titel vermelde jaren vervaardigd, en thans ter nadere kennisse der toen veelal verduisterde waarheid, - ter waarschuwing voor de gevolgen der tweedragt, en ter waardering van ons tegenwoordig geluk, op nieuw in het licht gegeven, met eene opdragt aan H.K.H. de Prinsesse Douairière, die zelve in de rampen dier tijden zoo rijkelijk gedeeld heeft. Wij twijfelen echter niet, of deze stukken zullen voor verre de meeste onzer Lezeren geheel nieuw zijn; in welke onderstelling wij van dezelve dan ook verslag zullen geven.
De hitte der toenmalige tijden, in welke deze geschriften zijn opgesteld; de hooge post, die den Schrijver door dankbaarheid en genegenheid aan het Stadhouderlijk Huis moest verbinden, - daar hem een gewigtig deel van het onderwijs der Vorstelijke kinderen (onzen thans regerenden Vorst en wijlen Prins frederik) was opgedragen, - zou hem bij den eersten opslag in de verdenking van eenzijdigheid te dezen kunnen brengen, tot dat bij nadere inzage blijkt, dat hij echte Staatsstukken mededeelt, en die slechts met zoodanige aanmerkingen doet verzeld gaan, als bijna allen onmiddellijk uit het onderwerp voortvloeijen, en geschikt zijn, om zulks in het ware licht te plaatsen. Het behandelde in dit Deel loopt over de zeer bekende

{==304==} {>>pagina-aanduiding<<}
- en toch veelal zoo miskende - gebeurtenissen van Hattem en Elburg. Het behelst de Advijzen van den Hove van Gelderland, over de teekening der Requesten in en vóór 1785, strekkende tot staatkundige veranderingen en afschaffing van het Regeringsreglement van 1750, - den daarop gevolgden brief van het Hof aan de Staten, middelen ter voorziening daartegen aan de hand gevende, welke tot eene Publicatie van Hun Ed. Mogenden aanleiding gaf, (die hier niet afgedrukt is, hetwelk echter ten behoeve van het geheele overzigt der gebeurtenissen, onzes inziens, noodzakelijk was, daar bijna al het overige op die Publicatie rust) - de weigering der Stad Elburg, om die Publicatie te doen afkondigen, (alleen door oproeping en medestemming van zes leden der gezworene Gemeente, met protest van vier, en afwezigheid van twee der acht Raadsleden) - de verdere stappen deswege van de zijde des Hofs en der Staten, - de geschillen met Hattem; het daarop gevallene besluit, om zoo wel naar deze Stad als Elburg krijgsvolk ter bezetting te zenden; het verzoek deswege aan zijne Hoogheid, als Kapitein-Generaal, en de verdere handelingen, tot op de bezetting zelve der beide Steden, die te Elburg vreedzaam geschiedde, doordien de hoofden der tegenpartij, benevens de hulptroepen uit andere Gewesten, vandaar op de nadering van het krijgsvolk de wijk namen, doch te Hattem na eenigen tegenstand, die, door een schot uit de Stad zelve begonnen, en door het vuren eener batterij van over den IJssel (dus op Overijsselsch grondgebied) voortgezet, den aantogt der benden ten gevolge had, die wel met eenige wanorde en plundering verzeld ging, echter alleen in ledigstaande huizen der uitgewekenen, en na eene inneming met
geweld; hetwelk nogtans de verontwaardiging des Prinsen Erfstadhouders opwekte, die terstond last gaf, het geplunderde te doen terug geven, en hetgeen men niet kon opsporen door de troepen zelve te doen betalen, en voorts de schuldigen, althans de belhamels, uit te vorschen en te doen

{==305==} {>>pagina-aanduiding<<}
straffen; eindelijk, een Manifest der Staten wegens het gebeurde, en eene, op voorslag des Prinsen, vergunde Amnestie van al het voorgaande, met eenige weinige uitzonderingen.
Behalve deze echte stukken, vindt men hier, zoo als wij boven reeds zagen, bij de meeste stukken aanmerkingen van den Schrijver. Dezelve zijn meest alle bondig beredeneerd, en op de echte gronden van het Staats- en Volkenregt rustende, waarvan de voornaamste Schrijvers ten betooge aangehaald worden. Somtijds is nogtans de toon wel wat scherp, hetgeen, in de toenmalige omstandigheden des Schrijvers, niet wel anders mogelijk was, en hetwelk dus niemand verwonderen kan, die weet, dat de stukken, zonder eenige de minste verandering, thans zijn afgedrukt, gelijk zij toen verschenen waren. Dan, zou het, ter liefde van de herstelde eendragt, niet nuttig geweest zijn, dat - niet de zaken zelve, maar de uitdrukkingen hier en daar verzacht geworden waren? De Schrijver heeft deze bedenking zelf gevoeld, maar begrepen, dat zijne individualiteit, en de toestand dier tijden in het algemeen, die men wilde doen kennen, medebragt, ook in den vorm van zijne toenmalige geschriften niets te veranderen, daar hij zich niet bedaarder noch billijker wilde voordoen, dan hij toen was. Hoezeer aan de kiesche denkwijze des Schrijvers hulde bewijzende, komt deze grond ons min stevig voor. Men moet toch ook de zwakken ontzien; en zijn er niet velen van dezulken, die, toen ter goeder trouwe gedwaald hebbende, ligtelijk door een' harden toon konden worden verontrust?
Wij meenen hiermede echter geenszins, dat de Schrijver een haarbreed van de verdediging der echte beginselen had behooren af te wijken. In zijne krachtige Narede, die het werk besluit, vindt men, vooreerst een betoog, dat de Stadhouder in der tijd het besluit der Staten van Gelderland wegens Hattem en Elburg niet heeft kunnen beletten, en ten andere, dat hij het niet had behooren te doen. De redenering op

{==306==} {>>pagina-aanduiding<<}
het eerste punt voldeed ons minder; daar de constitutionéle invloed van den Stadhouder op de Staten, in een geval zoo als het onderhavige, onzes inziens, grooter was, dan hier wordt voorgesteld, zonder dat daarom aan hem het besluit eigenlijk behoeft geweten te worden, even min als de besluiten der Staten van Holland aan oldenbarneveld, de groot of hogerbeets, (de Schrijver had er kunnen bijvoegen, aan johan de witt.) Maar klemmend, nadrukkelijk en bondig wordt het tweede punt aangedrongen, dat de Prins het besluit der Staten, al konde hij, niet behoorde te beletten, maar veeleer te bevorderen. Het onzalige stelsel van Souvereiniteit des Volks, op onze Europesche Maatschappijen toegepast, 't welk in een vierde eener Eeuw ons Werelddeel op zoo veel bittere tranen, zoo diepen rouw en ko tbaar bloed is te staan gekomen, hetwelk gedreigd heeft, den Europeër in een' Wilde, den Christen in een' Kannibaal te herscheppen, - dit stelsel moest van onzen grond geweerd, moest in de beginselen gestuit worden; te meer, daar het ook met onze aloude Staatsregeling streed. En hoe wettig, hoe gematigd waren de middelen, daartoe gebezigd! Bezetting der Steden door krijgslieden tot bewaring der rust, ten einde een wettig Geregtshof aldaar tot een behoorlijk onderzoek van het gebeurde kunne overgaan. Geene gewelddadige afzetting van Regenten door gewapende Schutters - geene lijf- of halsstraffen; want, zelfs na de misdaad van openlijken tegenstand tegen den Souverein, wordt eene Amnestie afgekondigd. Of beweert men misschien, dat de Grondwettige Herstelling, die men voorhad, op andere gronden rustte, dan b.v. de Fransche Omwenteling? Men leze uit het alhier aangehaalde Ontwerp der Grondwettige Herstelling den
volgenden grondregel: ‘De Majesteit is niet bij de Staten, maar bij het Volk. De Regenten zijn slechts deszelfs Representanten. Wat het Volk met ernst begeert, moet der Overheid eene wet zijn. Waar men anders denkt, vergadere zich het

{==307==} {>>pagina-aanduiding<<}
Volk op zijne opene markten, en geve nadruk aan zijne vertoogen, door het vertoon van zijne talrijkheid en wapenen.’ Is dit niet met andere woorden het Fransche: l'insurrection est le plus saint des devoirs? - Het gevolg moest dan ook wezen, zoo als het is uitgevallen; en de weinige bedaarden, die aan de toenmalige geestvervoering ontsnapten, en nuchter bleven te midden der algemeene bedwelming, voorzagen de uitkomst onzer dagen. Hoe merkwaardig is niet, hetgeen de Heer tollius, in 1787, van eene mogelijke Staatsverandering in Frankrijk schrijft! (bl. 231, 232.) Hij schetst daarin bijna den geheelen loop der toenemende eischen des volks, - doch hij vergiste zich in één punt. Hij beschouwde lodewijk XVI als een gewoon Monarch, die met kracht op zijne regten zou staan; hij rekende niet op 's mans hemelsche goedheid en onbepaalde volksliefde, die te veel toegaf, en vooral niet op het loon, hetwelk de monsters hem daarvoor bereidden! - Op bl. 257 voorziet hij, uit de toenmalige woelingen, eene aanmerkelijke verhooging der magt van het Huis van Oranje, ten koste der toenmalige Gemeenebestregering. De volgende plaats, die vóór 1813 zoo treffend bewaarheid is, kunnen wij ons niet onthouden af te schrijven: ‘De kikvorschen hadden eenen stillen en magteloozen Koning, wiens gezag moest werken zonder vermogen; en deze werd weldra het onderwerp van lage jokkernij en openlijke bespotting. Straks, evenwel, werd er eene uitgestrektere magt vereischt, om rust van binnen en veiligheid te houden van buiten; en, door de verwerping van hunnen onschadelijken Vorst, verwierven zij zich geen ander voordeel, dan dat, van onder eene slang te moeten buigen, die ze alle, een voor een, vernielde.’ - Zie hier, hoe onze Schrijver de wijsheid der ondervinding tegenover de droggronden der bespiegeling doet
gelden: (bl. 256.) ‘Laat het Volk in Nederland zijne eigene Regenten kiezen; het klinkt grootsch en schoon: maar verwacht evenwel, dat eerlang de rijkste Huizen in

{==308==} {>>pagina-aanduiding<<}
elke Stad, de rijkste Steden in elke Provincie, de rijkste Provincie in de minvermogende, en misschien zelfs eene rijkere Mogendheid in de geheele Republiek, de stemmen der Kiezers, de aanstelling der Magistraten, en dus het geheele bewind, zullen meester worden. De sterkste bolwerken uwer vrijheid, uwe Burgers Gecommitteerden, uwe Gezworene Gemeenten, uwe Keurheeren, zullen even verwinbaar zijn door geld, als de Demagogen te Athene door het goud van philippus.’
Wij zien met genoegen, dat de Heer tollius de hier bestredene demagogische grondbeginselen nimmer met die der oude partij van oldenbarneveld, de groot en de witt verwart, voor welke hij blijkbaar achting toont te hebben. 's Mans krachtige stijl, reeds van elders bekend, zal ook uit de aangehaalde proeven kunnen blijken. Wij verlangen zeer naar het tweede Deel, hetwelk gewis ophelderingen omtrent het zoo merkwaardige als noodlottige jaar 1787 zal bevatten.




Plotini Liber de Pulcritudine. &c. &c.

(Vervolg en slot van bl. 275.)

In het jaar 1812 gaf Prof. tittmann, van Leipzig, eenige brieven van ruhnkenius, valckenaer en anderen aan ernesti in 't licht, met bijvoeging van sommige nog ongedrukte aanteekeningen der twee eerstgenoemde Geleerden. Hij droeg deze verzameling op aan den beroemden heyne, in eenen brief, waarvan het hoofddoel was, ernesti's kunde van de beschuldigingen te zuiveren, welke men, zoo als tittmann meende, haar verkeerdelijk had te laste gelegd. Die beschuldiging is tweeledig. Vooreerst, dat ernesti bij zijne uitgaven der Grieksche Schrijvers slechts eenen geringen voorraad van Aanteekeningen gevoegd, en niet veel tot derzelver opheldering bijgedragen had. Hierom, zegt tittmann, hebben sommigen gedacht, en zulks aan anderen trachten diets te maken, dat ernesti niet meer geven kon,

{==309==} {>>pagina-aanduiding<<}
daar hij van fijne kennis van het Grieksch ontbloot was, en zich niet op het houden van Adversaria had toegelegd; doelende hiermede op eenige gezegden van wyttenbach in de Vita Ruhnkenii, dien hij ook op het oog heeft, wanneer hij er bijvoegt, dat zulks ook wel aan de Godgeleerde studiën van ernesti was toegeschreven, welke hem van Letterkundige oefeningen terugriepen. Dit alles wordt met vrij veel bitsheid tegengesproken; waarna tittmann overgaat tot de wederlegging der tweede beschuldiging, dat, namelijk, ernesti, om zijne eigen armoede te bedekken, zich van de aanmerkingen van geleerde Mannen niet heeft willen bedienen, hoezeer dezelve hem werden aangeboden. Hier heeft de Schrijver het zeer op wyttenbach geladen, en vaart heftig tegen hem uit, omdat deze in de Vita Ruhnkenii p. 80 sqq. verklaard heeft, dat de Noten van ernesti in de Editie van kallimachus niet veel te beduiden hebben; dat de uitbreiding daarvan hem vergeefs door hemsterhuis en ruhnkenius was aangeraden; dat hij van de hulp van valckenaer geen gebruik gemaakt had, non quod hic nollet dare, sed quod ernestus nollet rogare, intelligens suas copiolas in tantis auxiliis obrutum iri &c. Dit alles wordt, volgens tittmann, genoegzaam tegengesproken door de brieven van valckenaer en ruhnkenius, die zelve in deze verzameling voorkomen. Op dien grond trekt hij ook in twijfel, hetgeen wyttenbach op eene plaats der Vita Ruhnkenii, p. 155, wegens de Memorabilia van xenophon, door ernesti uitgegeven, had
aangemerkt: dat, namelijk, valckenaer in zijne aanteekeningen op gemelden Schrijver, door ruhnkenius aan den Uitgever toegezonden, eenige misslagen van ernesti verbeterd had; en dat deze, hierover misnoegd, den geheelen arbeid van valckenaer zou verworpen hebben, indien niet ruhnkenius door zijne bemiddeling bewerkt had, dat het aan ernesti vergund werd, dat gedeelte der aanmerkingen, waarin hij zelf gehekeld was, achterwege te laten. Tittmann betuigt, hiervan niets te zullen gelooven, voor dat wyttenbach het uit de brieven zelve bewezen heeft, en verwijt hem, dat hij in dit alles de sprekendste blijken van nijd, laagheid, trotschheid en valschheid gegeven, en daarenboven ernesti gevleid heeft, om hem na zijnen dood des te meer te lasteren, en op deszelfs vernedering den roem van zijne eigen vrienden te ves-
{==310==} {>>pagina-aanduiding<<}
tigen. De oorzaak eener zoo kwaadaardige handelwijze gelooft de Heer tittmann gevonden te hebben in de afgunst, welke onze landgenooten tegen de geleerdheid der Duitschers hebben opgevat. In de laatstverloopen Eeuw (dus gaat hij voort) hadden de Nederlanders zich den eersten rang in het Rijk der oude Letterkunde verworven; terwijl, daarentegen, Duitschland zeer weinig bekwame mannen in dat vak opleverde. Nu is het geheel anders. De leerlingen van ernesti hebben hun Vaderland tot den zetel en het middelpunt der geleerdheid gevormd, en de Nederlanders zien met nijdige oogen den voorouderlijken roem, waarvan zij zich nog de erfgenamen wanen, in andere handen overgaan. Het moet dan, naar deze getuigenis te oordeelen, met kunde en bekwaamheid hier te lande al zeer ellendig gesteld zijn. Ostendant (zegt de Schrijver, p. 27) nobis Batavi Philologos, a quibus populares nostri superentur,
non veteres illos, quorum veluti heriditaria gloria superbiunt, sed recentiores, qui verae philologiae laudem nobis praeripiant. Een gezegde, dat, zoo als wij vertrouwen, genoegzaam toont, door welk eenen laatdunkenden geest de man bezield is.
Toevallig is het, dat wij juist aan dat zelfde bij ons zoo gehate Duitschland de verdediging onzer Natie, en die van den Heere wyttenbach, te danken hebben. De Heer creuzer heeft die taak op zich genomen en volvoerd in zijnen Brief, (wiens beoordeeling ons nog overbleef) en dat wel op eene wijze, die zijn hart niet minder dan zijne uitnemende voordragt eer aandoet. De Schrijver begint met zich te verontschuldigen, dat hij, een Duitscher, zijn boek durst opdragen aan eenen Nederlander, of ten minste aan iemand, die door verblijf en gewoonte zulks geworden is; daar toch de beide Natiën door den onverzoenlijksten haat van elkander verwijderd zijn. Scilicet, zegt hij, est odoratus nuper admodum, homo nasutus et sagax johannes augustus henricus tittmannus, isque, ne quid detrimenti capiant res Germanorum, nos cavere jubet a vobis, maximeque a te ipso. Hierop geeft hij, in denzelfden luimigen smaak, eene schildering van wyttenbach in den geest van zijne tegenpartij, die wij tot eene proeve hier gedeeltelijk zullen overnemen:
En adspice tabulam, et vide quomodo pingat artifex. - Nimirum pingit aliquem solitarium in extremis Batavis se-
{==311==} {>>pagina-aanduiding<<}
dentem, ad magnum et sine terminis mare, asperum adspectu moribusque, ἀπρόσιτον, ἀπροσήγορον,
- hominum vestigla vitantem
et ubi quis paulo humanior accedat, astuosum, ut se dare solent Neptuni filii, atque ut quisque optimus sit clarissimusque, in eum maxime ferocem. Hunc dicit esse wyttenbachium. - Zeer gepast vraagt creuzer aan tittmann, of het hem voegt, zulk eenen geest van verdeeldheid te zaaijen, die zelf aan wyttenbach en de Nederlanders had voorgeworpen: Literarum incrementa non genti cuidam propria, sed toti generi humano esse communia. Een stelregel, dien wyttenbach in zijn levensgedrag altijd gevolgd, en, jaren geleden, in de Vita Ruhnkenii, p. 98, zoo duidelijk geleerd had, alwaar hij zich dus uitdrukt: In erudita civitate nullos esse Batavos, nullos Germanos, nullos unius alicujus populi cives, omnes esse mundanos. Velen onder de Duitschers zelven (dus gaat creuzer voort) waren verontwaardigd geweest over het onheusch gedrag van tittmann, maar hadden wyttenbach niet verdedigd, daar zij hem door zijnen eigen naam en verdiensten genoeg beschermd rekenden. Ook creuzer zou dit voorbeeld gevolgd hebben, zoo niet hoogachting en dankbaarheid hem tot het tegendeel hadden aangespoord. In deze verdediging bepaalt hij zich tot twee hoofdpunten. Vooreerst, of wyttenbach ernesti bij zijn leven gevleid, ten tweede, of hij hem na zijnen dood gelasterd heeft. De beschuldiging van vleijerij heeft haren oorsprong uit eenen brief van wyttenbach aan ernesti, No. 31, p. 83, Ed. Tittm., waarin dezelve hem twee Geleerden, warner en bangius, bij hunne landgenooten
miskend, aanbeveelt, om hunne bevordering te bespoedigen, en bij deze gelegenheid aan hem zoo wel als aan zijne twee vrienden den verdienden lof toezwaait. Met reden vraagt creuzer, of men het dan voor vleijerij moet houden, wanneer men iemand, als de zaak zulks vordert, bij zijne verdiensten en deugden bepaalt, en daaraan herinnert? Verder betoogt hij, hoe weinig tittmann met wyttenbach bekend is, daar hij hem ook van trotschheid beschuldigt, hoewel deze in gemelden brief nederig betuigt, een groot gedeelte zijner kundigheden aan bangius verpligt te zijn. De blaam van vleijerij past even min op hem, die de opregtheid van zijnen landaard in alle zijne handelingen doet doorstralen, en die, zonder dat,

{==312==} {>>pagina-aanduiding<<}
voorzeker nooit eenige aanbeveling zou gevonden hebben bij eenen openhartigen ruhnkenius, noch bij eenen bangius, die zelf geen vleijen verstond, en daarom nooit voordeelig geplaatst werd. Het was deze gulle en vrije levenswijze, die wyttenbach aan Holland verbond; en hij, die hem eens in zijnen dagelijkschen omgang heeft leeren kennen, zal hem van deze aantijging voorzeker vrijpleiten: eene aantijging, waartegen hij nog meer beveiligd wordt door den vrijmoedigen toon, dien hij te midden der dwingelandij nog heeft durven aannemen, blijkens zijnen Epilogus ad Phaedonem en zijn Protrepticum. Philom. T. II. p. 174 sqq. Naar onze gedachten, heeft de Heer creuzer hier eene zeer gewigtige drangreden over het hoofd gezien. Immers, eenige weinige voorbeelden uitgezonderd van lieden, die uit hunnen aard tot vleijen bestemd schijnen, geschiedt zulks zelden of nooit, tenzij men daarvan eenig bijzonder voordeel verwachte; en kan men dit hier in wyttenbach vooronderstellen, die, toen hij zijnen brief in 1776 aan ernesti schreef, reeds vijf jaren lang het Hoogleeraarambt in de Letteren en Wijsgeerte bij de Remonstranten te Amsterdam bekleed had; die zich verder door de vriendschap van ruhnkenius in Holland de beste vooruitzigten beloven kon, en dus hoegenaamd geene reden had, om ernesti naar de oogen te zien?
Het tweede geschilpunt, waarbij creuzer, zoo als wij boven zeiden, zich bepaalt, is, of wyttenbach ernesti na zijnen dood gelasterd heeft. De grond dier beschuldiging is, volgens creuzer, tweeledig. Vooreerst: dat de Nederlanders met een' fellen wrok tegen de Duitschers vervuld zijn. Ten tweede: dat ernesti een Godgeleerde geweest, en als zoodanig door wyttenbach veracht is.
Wat het eerste betreft, creuzer ontkent niet, dat er hier en daar misschien in Holland iemand gevonden wordt, die met de Duitschers niet veel op heeft; maar beweert, dat zulks niet algemeen is, noch uit naijver over het afnemen van onzen letterkundigen roem kan voortvloeijen. Immers hebben te allen tijde geleerde Duitschers zich in Nederland, Nederlanders zich in Duitschland met der woon gevestigd, en leerstoelen bekleed. En wat den tegenwoordigen toestand der Letteren in ons Vaderland aangaat, ook daarover behoeft men zich waarlijk niet te beklagen. De uitdrukkingen van

{==313==} {>>pagina-aanduiding<<}
den Schrijver hieromtrent zijn zoo eervol voor onze Natie, dat wij ons verpligt rekenen, dezelve hier mede te deelen. Equidem, zegt hij, quoad istic et ludis et academiis lautissime provideri videro, et literarum cultoribus, sua praemia, suos honores constare, quoad te tuosque vel aequales vel suppares discipulosque vivos spirantesque videro, hoc est, tollium, lennepium, wassenderghium, nodellium, heusdium, mahnium, lyndenum, bakium, sluiterum alios, et novam eruditorum familiam ex heusdii itidem aliorumque disciplina profectam: tamdiu dixero vestra in patria esse integra in literis salvaque et beata omnia.
Dat verder de beschuldiging van onverdraagzaamheid op wyttenbach in het bijzonder even min toepasselijk is, blijkt genoegzaam uit zijne vriendschap voor brunck, matthia en andere beroemde Duitschers. Zijn geheele gedrag, zijne betrekkingen op jones, burgers, morell, villoison, saintecroix, boissonnade, enz. bewijzen, buiten dat, ontegenzeggelijk, dat hij verdiensten in alle Natiën even zeer eerbiedigt. - Doch tittmann geeft voor, dat de oneenigheid tusschen de beide Volken eerst onlangs ontstaan is. Ook dit verklaart creuzer volgens eigen ondervinding te kunnen tegenspreken, en roemt het heusch en minzaam onthaal, dat hij onder andere bij de bosch genoten heeft, die met de hoogste geestdrift over eenen heyne en jacobs met hem gesproken had, en met ware hoogachting voor hen bezield was.
Het tweede punt, aan wyttenbach te laste gelegd, zijne verachting namelijk voor ernesti als Godgeleerde, en het daaruit voortvloeijend verkleinen van deszelfs bekwaamheden, wordt door creuzer in dezer voege beantwoord. Dat wyttenbach, in het vak der Grieksche letterkunde, een' minderen graad van naauwkeurige kennis aan ernesti, dan aan hemsterhuis, valckenaer en ruhnkenius heeft toegeschreven, daarin stemt zijn oordeel met dat van alle bevoegde kunstregters overeen; en het was geenszins van hem te vorderen, dat hij zich daaromtrent niet zou verklaren, alleen uit ontzag voor sommige lieden, wien dit bij geval mishagen kon. Doch dat hij dit uit haat tegen ernesti, als Godgeleerde, zou gedaan hebben, is van allen grond ontbloot. Hij deed zulks uit liefde tot de waarheid, en zonder aanzien des persoons. Hoe zou hij anders aan bangius, zelf een

{==314==} {>>pagina-aanduiding<<}
Godgeleerde, en geen minder bewonderaar van ernesti dan vriend van wyttenbach, het navolgende geschreven hebben: de negligentia et temeritate ernesti in constituendo Cicerone, legendus tibi est heusingerus in Praefatione ad Officia, quae tam accurate docteque facta est Editio, ut ea tu quidem carere nequeas. Indien tittmann hierop mogt aanmerken, dat dit gezegde weinig overeenstemt met de verklaring, waarbij wyttenbach ernesti op den eersten rang onder de kenners der Latijnsche taal geplaatst heeft, zoo wete hij, dat iemand zeer wel eenen hoogen graad van kunde in het Grieksch of Latijn kan bereikt hebben, zonder daarom in de uitgave van eenen of anderen Schrijver met genoegzame naauwkeurigheid te werk te gaan. Wat eindelijk de aanmerking van tittmann aanbelangt, dat, volgens de beslissing van wyttenbach, Godgeleerdheid en Letteren zich niet dan met een ongelukkig gevolg laten vereenigen, ook hieromtrent heeft wyttenbach zich nimmer aldus uitgelaten. Hij gelooft alleen, dat het ten uiterste moeijelijk is, in beiden evenzeer uit te munten; maar juist daarom heeft hij den hoogsten eerbied voor ernesti, alberti, jablonski enz., wien dit eenigermate gelukt is. Ook kan zijne vriendschap voor van voorst en te water hiervan ten voorbeeld strekken. En hoe wyttenbach over ernesti zelven denke, blijkt verder genoegzaam uit zijne brieven aan bangius, waarin hij de beroemdste Godgeleerden met den naam van Grotiani en Ernestini bestempelt: terwijl hij ook, op onderscheidene plaatsen der Vita Ruhnkenii, hem, om zijn oordeel,
smaak, geleerdheid en welsprekendheid, den grootsten lof waardig keurt. Dit laatste schijnt ons althans niet minder gepast tot wederlegging der blaam van vleijerij, wyttenbach aangewreven. Immers de Vita Ruhnkenii is jaren lang na den dood van ernesti opgesteld, en echter heeft wyttenbach hem daarin niet minder geprezen, dan in meergemelden brief, waaruit tittmann zijne beschuldiging ontleent. Voor het overige zijn wij het in allen opzigte met den Heer creuzer eens. Alleen kunnen wij onze verwondering niet ontveinzen, dat een der voornaamste geschilpunten volstrekt onbeantwoord gebleven is; de vraag namelijk, of ernesti, bij de uitgave van kallimachus, zich waarlijk zóó heeft gedragen, als zulks in de Vita Ruhnkenii wordt opgegeven: iets, hetgeen titt-
{==315==} {>>pagina-aanduiding<<}
mann ontkent, en bij welks bevestiging de goede naam van wyttenbach meer dan bij al het overige belang heeft. Misschien was het uit eerbied voor de nagedachtenis van ernesti, dat de Heer creuzer besloot in geen verder onderzoek te treden omtrent eene zaak, waarin de zwakheid van dien grooten Man maar al te duidelijk zigtbaar was. Hoe het zij, wij oordeelen ons verpligt, eenvoudig der waarheid hulde te doen, en, opdat er wegens de ongegrondheid der aantijgingen van tittmann hoegenaamd geen twijfel meer overblijve, in weinig woorden te onderzoeken,
Vooreerst, of het genoegzaam bewezen kan worden, dat het oordeel van ruhnkenius over de aanmerkingen van ernesti op kallimachus met de gezegden van wyttenbach overeenkomstig is;
Ten tweede, of ernesti zwarigheid gemaakt heeft, zich van de aanteekeningen van valckenaer op de Fragmenten van kallimachus te bedienen, dan of de schuld bij dezen te zoeken is, die onwillig was zijnen arbeid aan ernesti mede te deelen; en eindelijk,
Ten derde, of ernesti de kritische bekwaamheid van valckenaer en ruhnkenius, in het verbeteren der Fragmenten van kallimachus, in een onvoordeelig daglicht geplaatst heeft, om daardoor zijne minderheid in dat vak te verbergen.
Bij het eerste punt beroept zich tittmann op de brieven van ruhnkenius, waarin overal de sterkste goedkeuring over de noten van ernesti zigtbaar is. Wij kunnen niet ontkennen, dat ruhnkenius zich daaromtrent allerwegen op de verpligtendste wijze heeft uitgedrukt. Geen wonder! Men kon toch van zijne beschaafdheid en wereldkennis geenszins verwachten, dat hij een' der verdienstelijkste Mannen van Europa, die hem in jaren en aanzien overtrof, dat hij eenen Vriend, wien hij zelf de uitgave van kallimachus had aangeraden, op eene ruwe wijze voor het hoofd zou stooten. Geheel anders kon hij zich hierover uitlaten in een bijzonder gesprek met wyttenbach. Ja, wat meer is, dat de getuigenis van dezen op geene losse gronden steunt, kunnen de volgende aanhalingen uit de brieven zelven bewijzen. Ep. VII. p. 27. Notoe tuae in Callimachum, noli dubitare, quin, quo erunt longiores uberioresque, eo futurae suit gratiores. Ep. VIII. p. 28. Indulge ingenii tui ubertati, sic

{==316==} {>>pagina-aanduiding<<}
ut non solum de Callimacho, sed de omnibus Graeciae veteris Scriptoribus praeclare mereare. - Scribant breves notulas, quibus curta domi supellex est. &c. Ep. X. p. 32. Utinam omnes Callimachi locos, qui aliqua difficultate laborent, tam fuse illustrares! Nam ut longas aliorum notas plerumque respuo, sic tuarum Notarum longissimam quamque optimam judico. Ep. XII. p. 37 sq. Itaque δευτέρας Φροντίδας, quibus priores observationes vel augeas vel emendes, a te avide exspecto. - Vellem si per alia negotia tua liceret, unum alterumve Excursum adderes. - Nam ubi tu rem aliquam latius tractare instituis, mihi quidquid est eruditorum hominum superare videris. - Interea dum tu insigne animadversionum tuarum supplementum paras, nos - pergemus. Naar ons inzien, toont dit alles overvloedig, dat ruhnkenius eene al te groote kortheid en armoede in de Noten van zijnen Vriend, op eene beleefde wijze, heeft willen berispen. Dat de verdere toedragt der zaak uit de brieven niet genoegzaam kan worden opgemaakt, is misschien daaraan toe te schrijven, dat eenigen derzelven zijn verloren gegaan. Zoo wijst ons het begin van den 13den brief op den laatstvoorgaanden, die zeer lang moet geweest zijn, en in de verzameling van tittmann niet gevonden wordt. Dit punt houden wij dus voor genoegzaam voldongen. Gaan wij over tot het tweede.
Wij zullen onze Lezers met de langwijlige declamatie van den Heer tittmann niet lastig vallen, en ons slechts vergenoegen, met zijne bewijsredenen op te geven, en ze kortelijk te wederleggen. Ernesti wist, volgens zijn zeggen, uit ruhnkenius zelven, dat valckenaer wel meer konde, maar niet wilde geven. Wie heeft tittmann hiervan onderrigt? Immers in de gedrukte brieven vindt men van die zaak geen enkel woord; en heeft tittmann er anderen, waarom heeft hij ze dan niet uitgegeven? Maar valckenaer (dus vervolgt de Schrijver) heeft het zelf met duidelijke woorden geweigerd; en moest dan ernesti, die hem, na herhaalde vragen, naauwelijks eene enkele proeve zijner aanmerkingen had kunnen afdwingen, die zelfs geene hoop op verdere bijdragen van valckenaer ontving, hem op nieuw lastig vallen, en daarom zijne uitgave van kallimachus uitstellen, op welker voltooijing ruhnkenius zoo ijverig aandrong? Het is dus veeleer valckenaer, die hier van onwellevendheid is te beschuldigen, om-
{==317==} {>>pagina-aanduiding<<}
dat, hij zijnen voorraad, die gereed lag, niet aan ernesti heeft willen mededeelen. Dit alles verdient wel eenig bepaald onderzoek. Uit den brief van j.r. ernst aan ernesti, No. XV, blijkt dan vooreerst, dat de ware oorzaak der zwarigheden, door valckenaer opgeworpen, niet in zijnen onwil gelegen was, maar in de moeijelijkheid, om zijne aanteekeningen, die overal verspreid, en alleen voor zijn eigen gebruik bestemd waren, te verzamelen en in orde te schikken. Het is uit dit oogpunt, dat men den eersten brief van valckenaer aan ernesti beschouwen moet. Men ontdekt zeker, dat hij liever van die moeite ware ontslagen geweest; maar
hij toont zich echter niet ongenegen om ernesti van dienst te zijn. Hoec, zegt hij, si tibi non penitus displicuerint, ejusdem generis plura perscripsisse minime pigebit. Dat verder valckenaer lang gedraald zou hebben, alvorens hij aan de herhaalde vragen van ernesti voldeed, is een louter verzinsel van tittmann. De brief van ernst, waarvan het eerste aanzoek van ernesti aan valckenaer het gevolg was, is gedagteekend uit Groningen, den 8 Julij 1752. Het antwoord van valckenaer aan ernesti is van den 1 October. Men zal hem dus niet ligtelijk van traagheid beschuldigen, maar zich veeleer verwonderen over het gedrag van ernesti, die, zoo als uit den tweeden brief van valckenaer duidelijk blijkt, van dit aanbod volstrekt geen gebruik gemaakt, en sedert van zijnen kallimachus bij valckenaer geen enkel woord gerept heeft. Tittmann, wel is waar, tracht dit door den gestadigen aandrang van ruhnkenius tot het voortzetten en voltooijen der Editie op te lossen. Maar ook hierin heeft hij zich geweldig misrekend. Reeds in 1748 had ernesti de bewerking van kallimachus ondernomen, die eerst dertien jaren daarna, in 1761, en dus negen jaren na het voorgevallene met valckenaer, in het licht verscheen. Het komt ons voor, dat zulk een ruim tijdbestek hem de meest mogelijke vrijheid liet, om zijn werk met den voorraad van valckenaer en andere geleerde Mannen te verrijken. En heeft hij dit niet gedaan, kan men het er dan niet billijk voor houden, dat hij zulks naliet, uit vrees dat de overvloed van valckenaer zijne eigene
aanmerkingen te veel verduisteren zou? Wij hebben dus alle reden om aan de opregtheid zijner verklaring te twijfelen, wanneer hij zich in de voorrede op

{==318==} {>>pagina-aanduiding<<}
meergemelden Schrijver dus uitdrukt: Atque utinam mihi otii tantum fuisset, ut magis uti in hac parte potuissem consilio Celeb. valckenarii, cujus ille mihi copiam aliquando humanissimis literis fecit &c. Men zou bij het gezegde ter nadere bevestiging nog voegen kunnen, dat de bereidwilligheid van valckenaer in het bijstaan van ernesti bovendien onwedersprekelijk bewezen wordt, zoo wel uit de woorden van zijnen tweeden brief: Libenter mea quoque misissem, si desiderasses, in Callimachum observata, als uit zijne aanteekeningen op de Memorabilia van xenophon, die hij, in weerwil van het gebeurde, eenige jaren later, gulhartig aan ernesti toezond.
Na al het hier boven aangevoerde, zal het, in de derde plaats, naar onze gedachten, niemand meer verwonderen, dat wyttenbach in de volgende bewoordingen van ernesti's voorrede eene zijdelingsche poging heeft gezien tot verkleining der verdiensten van valckenaer en ruhnkenius in het verbeteren der Fragmenten van kallimachus: In fragmentis Callimachiis erunt forte qui copiosiores notas datas velint; quibus me non contemtu excusare cupio; quod possim forte, favente majore doctorum hominum parte, facere. - Atque ipse non dubito fateri, me semper maluisse libris Veterum Scriptorum integris legendis ingenium ad copiam rerum ac verboram alere, et ad elegantiam cogitandi et dicendi acuere et polire, quam in veterum et rariorum verborum, ut Augustus vocabat, foetoribus eruendis et tractandis, cum Grammaticis veteribus, ingenium et tempus meum, quod sic satis exercitum habeo, vexare. Wij, voor ons, vinden het gevoelen van den Heer wyttenbach zoo volmaakt overeenkomstig met de geheele handelwijze, door ernesti in dit opzigt aan den dag gelegd, dat wij hem ook hierin onzen bijval niet weigeren kunnen.
Wij oordeelden het volstrekt noodzakelijk, deze aanmerkingen, ter volkomene verdediging van den Heere wyttenbach, bij de redenen te voegen, welke door creuzer zijn bijgebragt. Het overige gedeelte van zijnen brief behelst eene herinnering aan de vroegere levensjaren van den Schrijver. Hij verhaalt ons daarin, hoe hij aan zijnen omgang met bangius zijnen ijver voor de Letteren en Wijsgeerte verschuldigd was. Verder geeft hij den welverdienden lof aan wyttenbach voor de hulp en goede diensten, die deze hem, gedurende zijn verblijf te Leiden, en in het vervaardigen van zij-
{==319==} {>>pagina-aanduiding<<}
nen tegenwoordigen arbeid, bewezen heeft. Eindelijk geeft hij de redenen op, waarom hij plotinus, boven andere Schrijvers, tot eene uitgave verkozen heeft. Dit alles is, hoe lezenswaardig, echter voor geen uittreksel vatbaar. Wij zullen dus hiermede onze Recensie besluiten, na alvorens den Heere creuzer nogmaals onzen opregten dank betuigd te hebben voor den ijver, waarmede hij de eer onzer Vaderlandsche Geleerden heeft verdedigd; terwijl wij hem tevens hartelijk de noodige krachten toewenschen, om de uitgave van plotinus, der Institutiones Theologicae van proclus en andere meesterstukken, door hem bij deze gelegenheid aangekondigd, zoo spoedig mogelijk te volvoeren.




Poëzij van l. rietberg, A.L.M. Phil. & J.U. Dr. Te Haârlem, bij F. Bohn. 1814. In gr. 8vo. f 3-:-:

Deze poëzij is, voor een groot deel, haren oorsprong aan onze verdrukking en verlossing verschuldigd. De vrijheid der drukpers is zeker geene der minst gewigtige zegeningen, ons door den val der dwingelandij aangebragt. Hoe vele uitmuntende voortbrengselen van den menschelijken geest zijn nu reeds door hare bevrijding in het licht verschenen! De Nederlandsche zangberg vooral, vruchtbaar uit zijnen aard, doch door den kouden, verstijvenden adem der heerschzucht reeds beginnende te verdorren, heeft het treffendst bewijs opgeleverd van de vermogende, alles bezielende, kracht det jeugdige vrijheidszon. Hare stralen hebben reeds alles opgeluisterd. Uit eene kwijnende natuur is leven en bloel voortgekomen. Het beeld des doods is verdwenen; de stikdonkere nacht is gevlugt. Een heerlijk licht is ontstoken; een nieuwe dag is over ons opgegaan. De woestenij is in een lagchend landschap herschapen. De winter heeft plaats gemaakt voor eene bloeijende lente, die met den zomer scheen ineengesmolten, en het tijdperk van ontluiking en bloei was tevens dat van den vruchtbaarsten oogst. Met dankbaarheid genieten wij die mildheid, en wijzen slechts hier en daar op eenige onrijpe vruchten, welke, te vroeg geplukt, of door de stoving eener hoogere zon niet genoeg gekoesterd, eene eigene wrangheid bezitten.

{==320==} {>>pagina-aanduiding<<}

Den oogst van den Heer rietberg hebben wij mede met dankbaarheid ontvangen. De meesten zijner vruchten hebben ons verkwikt. Allen zijn op eenen goeden bodem gegroeid; doch sommigen hebben bij de inzameling iets geleden. Het zijn, in ons oog, (om in het beeld te blijven) geurige appelen, waarvan eenige met behoedzaamheid geplukt zijn, doch andere, te onvoorzigtig geschud, hier en daar gekneusd zijn geworden.
Wij treffen hier vooreerst aan Oden en eenige gedichten, welke vóór onze verlossing vervaardigd zijn, en waarin de Dichter zijn gevoel over de rampen van zijn vaderland aan de lier toevertrouwt. Hierop volgen eenige stukken, na onze bevrijding vervaardigd. Vervolgens treffen wij twee, meer uitgebreide, gedichten aan, De Eerzucht en Het Huisselijk Geluk; eindelijk eene navolging van ovidius, en eene uitboezeming op den dood van helmers.
Ons oordeel over de dichterlijke waarde van dezen bondel zoude, in het algemeen, hierop nederkomen, dat de Heer rietberg voor het lierdicht minder berekend schijnt dan voor het leerdicht; dat vuur, kracht en verheffing hem niet zoo zeer kenmerken als wel een zacht gevoel voor het schoone, en dat het minder zijne zaak is, zijnen boezem in stoute stroomen uit te storten, dan wel de zachtere gewaarwordingen van het hart en de schoonheden der natuur te beschrijven. De beste stukken in dezen bondel zijn, naar ons gevoelen, zonder eenige bedenking, De Eerzucht en Het Huisselijk Geluk. Dan, wij zullen de onderscheidene stukken eenigzins nader doen kennen.
Een zestal Oden staat op den voorgrond. Men treft in deze stukken wel zeer goede denkbeelden aan, tamelijk vloeijend voorgedragen; maar iets uitstekends hebben wij hier nergens gevonden, en vooral niet den eigenen, stouten gang van de Ode. Ons kwam bij de lezing dezer Oden de aanmerking van den poëtischen Spectator te binnen, dat het, namelijk, zeer gemeen schijnt te worden, om het woord Ode als een opschrift te gebruiken; doch dat het weinig kosten en moeiten vereischt, om voor eene kleine bierkroeg een groot uithangbord te plaatsen, met de woorden: Het groote, nieuwe Heeren-Logement, enz. Zonder deze vergelijking hier toe te passen, moeten wij toch betuigen, dat deze dichtstukken in geenen deele beantwoorden aan de vereischten der Ode, waarover

{==321==} {>>pagina-aanduiding<<}
wij ons nog onlangs breeder hebben uitgelaten (*). Wat de details aangaat, hier is veel goed te keuren, maar ook veel te laken. Men treft hier regels aan, die, verre van in den toon der Ode te zijn, zich niet boven het proza verheffen. Daaronder behooren:

Die, zonder eerzucht, in 't verborgen, 
Voor 't waar geluk der menschheid zorgen. 

En:

Zijn trotsheid (trotschheid) kan u niet versagen; 
Daar gij den sterv'ling moet beklagen, 
Die d'aardbol overstroomt met wee. 

Fraai is het tweede couplet op bladz. 8: maar hier is eene feil ingeslopen. Zaden is meervoud; en 't verbrandt, dat daarop flaan moet, levert geen' zin op. De drie laatste coupletten van de eerste Ode verdienen onderscheiding. Bladz. 13 laat de Dichter eene ster eerst in het eindelooze niet verdwijnen, en dan wegschuilen in het donker. De derde Ode is ons voorgekomen eene van de besten te zijn. Die aan den IJssel heeft fraaije partijen. Men oordeele:

Verlaat, verlaat uw' wreev'len zin, 
Gij, broed'ren van één huisgezin! 
Gij, kroost van éénen vader! 
Reikt gul? elkaâr de broederhand! 
Zoo wordt de vrede-olijf geplant; 
Zoo treedt ge staâg, als mensch, tot uw bestemming nader. 
Natuur toch noopt tot zoete rust: 
Geen stormen doen de roos ontluiken; 
Maar, door des zephyrs aâm gekust, 
Bloeit zij aan dorenstruiken. 
 
O! rolde ook zoo ons leven voort, 
Als wen ge, o ijssel! ongestoord, 
Voorbijruischt door de dalen; 
Daar u geene ijsschots zwellen doet, 
Maar gij uw golven zeewaarts spoedt, 
In 't schitt'rend licht gehuld van gouden zonnestralen; 

{==322==} {>>pagina-aanduiding<<}

Tot ge u allengskens meer verwijdt, 
En dan, bij kampens toren-tinnen, 
In de op u wachtende armen glijdt 
Van flevo's meer-godinnen. 

Men zegt niet: iets stuk doen kraken, bladz. 23, 5de conplet. Ook is de zin hier niet goed. ‘Min vreesselijk woedt, o IJssel! 't donderend stroomgeweld, dan’ - wie? of wat? De Dichter had hier moeten zeggen:

Dan de oorlog, die met ijz'ren vuist enz. of iets anders. 

In den regel (bladz. 30.) Hij doet hun wel, ook die hem haten, is het woordje ook overtollig, of althans verkeerd geplaatst.
Hierop volgen gedichten. Vorstenles. Dit stukje heeft eene goede houding. Uitspraken (sententien) als de volgende zijn altijd treffend:

De slaaf blijft altijd slaaf, ook in een gouden keten, 
En die zijn vrijheid derft, derft dra ook zijn geweten. 

Verademing. Een zeer lief, met gevoel geschreven, vers. Aan de Nederlanders. Een goed stuk, met vuur gedicht. Fraai is de vergelijking:

Zoo springt de stalen veer, die steeds met weêrzin bukt, 
Hem vreeslijk tegen 't hoofd, die haar te stevig drukt. 

Zwak is de regel:

Nog is de Dwingeland niet op zijn' troon gerust. 

De uitdrukking: bij 's aardrijks stukken-kraken, verwerpen wij zonder eenigen twijfel. Het stukje: Op de Piramide enz. is, inderdaad, te weinig. Hetzelfde geldt omtrent het volgende. Moskou is een tamelijk goede lierzang. Er is vuur en leven in. Wij geven het volgende tot eene proeve:

Maar hoe! wat vuur, wat schrikb're stralen 
Verlichten 't Noorden met een' gloed, 
Die schier de sneeuw der Kamschadalen 
En 't eeuwig ijs verdampen doet? 

{==323==} {>>pagina-aanduiding<<}

Spuwt hier, door losgebarsten scheuren, 
Een Vuurberg vlammen naar omhoog? 
Of heeft de Hel haar donk're deuren 
Ontsloten voor des sterv'lings oog? 
Hoort reeds de Dwina-God de zweep der Eumeniden 
Verschrikk'lijk klateren langs 't heuv'li, oeverstrand? 
En wil hij, opgeschrikt? door 't loeijen van den brand, 
Een wis verderf in 't Meer, in 't Baltisch Meer ontvlieden? 
Neen! 't is geen Etna, die hier blaakt! 
Geen Hel, die sulfer-vlammen braakt! 
Geen bliksem, door de hand des Eeuwigen geschoten. 
Het is napoleon! 't is 's aardrijks Dwingeland, 
De, door der Nooren moed, zich voelt voor't hoofd gestooten, 
En, razende van spijt, schier half Euroop verbrandt. 

Dat opgeschrikt - de herhaling van het Meer in den twaalfden regel, en het platte in de uitdrukking: zich voelt voor 't hoofd gestooten, uitgezonderd, mag dit stoute poëzij heeten. De vinding, om het verbranden van de hoofdstad door de schim van peter den grooten te doen aanraden, kwam ons gelukkig voor. Zwak zijn de regels: ‘En 'k insgelijks het merk der ijz'ren kluisters voel?’ ‘Geen Duivel, die, in 's asgronds kolken, geworden is uit duivelsch bloed.’ Verder zegt men niet wel, dat de taal het volksgeluk doet ijzen. Plat is de regel: Hetgeen de Tijd niet kon, heeft Dwing'landij gedaan.
Na den slag bij Leipzich. Te weinig, om zulk eene groote gebeurtenis ex professo te bezingen. Maar dit is des Dichters oogmerk ook geenszins geweest. Men moet het beschouwen als een los stukje, den Dichter uit de pen gevloeid; en dan is het, naar ons inzien, zeer wél. Er is poëzij in. Misschien laat de kunst zich te veel zien; misschien is de toon niet roerend genoeg.
Bij het rukken der Kozakken over den IJssel. Voor een gelegenheidsstukje voldoende. De kleuren komen ons wat hard voor. Den Verlossingszang lazen wij met veel genoegen.
Neêrlands herstelde Vrijheid. Dit stuk heeft, in ons oog, weinig waarde. De Dichter heeft bijster veel op met den Hollandschen Leeuw. Hij komt in onderscheidene stukken voor. Nu - wij willen dat juist niet wraken; doch omne nimium nocet, en als men dit verbruikte beeld wil gebruiken,

{==324==} {>>pagina-aanduiding<<}
dan behoort men het op eene nieuwe en waardige wijze te doen. Hier treffen wij de volgende regels aan, waarover wij den Lezer willen laten oordeelen:

Of, zou een grijze Leeuw, tot stervens afgepijnd, 
Dien 't naad'ren van den dood uit brekende oogen schijnt, 
En naauw den strammen klaauw, reeds lang verminkt, kanroeren, 
en ongelijken strijd met eenen aad'laar voeren, 
Die, midden in zijn jeugd, op roof en buit verhit, 
Hem met zijn nagels in de grijze manen zit, 
En, dorstende naar bloed, met ijsslijk vlammende oogen, 
Hem bijna al zijn vleesch heeft van 't gebeent getogen; 
Terwijl hij zich verheugt in zijn gevreesde kracht 
En 't kermen van den Leeuw met aad'laars-trots belacht? 

Nieuw moge dit beeld zijn, waardig is het zeker niet. Neen! deze grijze Leeuw, die ligt te zieltogen, en in den strijd tegen den jeugdigen Adelaar den strammen klaauw niet roeren kan, heeft ons geërgerd. Zoo moet men den Nederlandschen Leeuw niet schetsen. Hij blijft altijd jong en in het bezit zijner krachten. Het geweld, tallooze Adelaren mogen hem, voor een' tijd, overmeesteren, hij komt schrikkelijk weder ten voorschijn. Deze teekening verwekt geene verontwaardiging, maar maakt (tegen 's Dichters oogmerk) den ouden, strammen, verminkten Leeuw verachtelijk, ja zelfs belagchelijk, en doet, daarentegen, den jeugdigen Adelaar in het schoonste licht voorkomen. En wat is er dan, eindelijk, van dezeu Leeuw van rietberg geworden? Is hij gestorven? Zonder twijfel! want toen deze strijd voorviel, waren het arme dier de oogen reeds gebroken, en vervolgens heeft de Adelaar hem nog bijna al het vleesch van het gebeente getogen. In dit stuk treffen wij hem ook niet weder aan. Maar elders en ook bij andere Poëten doet de Hollandsche Leeuw toch weder wonderen. Is die, misschien, ook een zoon van dezen ouden sukkel? Doch neen! dan moest er immers ook eene Leeuwin zijn, en dan zouden wij ook wel iets van zijne geboorte vernomen hebben.
De Nimf van het IJ. Bij de komst van Z.D.H. den Prins van Oranje-Nassau in de Nederlanden. Dit stuk beviel ons geenszins; niet omdat wij den Dichter de vrijheid zouden willen betwisten, om van de Heidensche Mythologie ge-
{==325==} {>>pagina-aanduiding<<}
bruik te maken, (verre van ons, dat wij der poëzije een van hare schoonste fieraden zouden willen ontrooven) maar omdat hier de Tritons en Dolfijnen en Najaden enz. enz. te wanstaltig op elkander gepakt zijn, en omdat in dit vers het gevoel van den Dichter had moeten spreken. Dit vertoont zich nergens: maar men stoot overal op de koude kunst, die op eene te kunstige wijze uitkomt.
Dankoffer aan Neêrlands Vrouwen. Een allerliefst en vloeijend versje.
Bij het inrukken der Bondgenooten te Parijs. Naar ons oordeel, een van de beste stukken, welke hier voorkomen. Ook het volgende Puntdicht beviel ons.
Nu volgen De Eerzucht en Het Huisselijk Geluk. Deze stukken behaagden ons, over het geheel genomen, meer dan de Oden en gedichten. Ieder Dichter heeft zijn' eigenen aanleg. Het schijnt, dat het lierzangerige het vak van den Heer rietberg niet is, maar dat hij voor de beschrijvende poëzij meer berekend is, en dat ook de Alexandrijnsche versmaat hem het best van de hand gaat.
Op het dichtstuk De Eerzucht, dat in drie zangen verdeeld is, meenen wij te moeten aanmerken, 1.) dat de titel niet aan het onderwerp beantwoordt. Hier toch wordt geenszins de Eerzucht, die bron van zoo veel edels en groots, maar te gelijk van zoo veel laags en schandelijks, maar alleen eene van hare verfoeijelijke dochters, de furie Heerschzucht, bezongen; en 2.) dat de episode van xerxes, hoe fraai ook op zichzelve, veel te uitgebreid voor het stuk is. De Dichter treedt hier te zeer in bijzonderheden, waardoor het ensemble merkelijk verzwakt wordt. Intusschen heeft dit gedicht uitstekende schoonheden van détail. Wij zouden gaarne eenige fraaije schilderingen mededeelen; doch wij hebben ons reeds te lang bij deze poëzij opgehouden. Dit weinige nemen wij nog over:

Zoo zien we, in purpergloed, aan de Tyrrheensche kimmen, 
De zon van uit den schoot der kalme golven klimmen; 
Terwijl zij Napels wal en marm'ren Toren-trans 
In 't water spieg'len doet met schitterenden glans. 
Maar eensklaps wordt haar licht door neveldamp omtogen, 
Veroorzaakt? door den rook, ten vuurberg uitgevlogen; 
Haar kleur, onlangs zoo schoon, wordt aak'lig rood als bloed; 
De dampkring is vol walm, die d'aâm benaauwen doet; 

{==326==} {>>pagina-aanduiding<<}

Een dompig naar gehuil gonst hol en dof van onder, 
En rommelt als van ver het klaat'ren van den donder 
Door? duin en bosch weergalmt. Het aardrijk splijt vaneen, 
Met schrikkelijk gekraak en barend angstgesteen; 
Smijt bergen van zijn' rug in 't hol van 's afgronds kolken, 
Die, schuimend door dien smak, zich mengen met de wolken. 

De geronnen etter, bladz. 106, zoude een kiesche smaak afkeuren. Eenige zwakke en harde regels ontsieren het stuk. Gedrongen komt ons voor:

Of dat mijn zangeres voldaanheid van zichzelven, 
In dollen euvelmoed, een eeuwig graf will' delven. 

Het volgende is niet meer dan proza:

Dien onverzaadb'ren trek, om slechts alleen in schijn 
Meer groot, meer schitt'rend, dan zijn evenmensch, te zijn, 
Ofschoon geen nut gevolg daar ooit van zij te wachten; 
Daar we, om 't bereik daarvan, en deugd en wet verkrachten, 
En dan, door lage list, geweld, en snood verraad, 
Het al verdelgen, wat die poging tegenstaat. 

Verder lazen wij van een' glimp, die 't klaagwee smoort, hetwelk, naar onze meening, niet kan verdedigd worden. De uitdrukking: het volk te vangen, behaagde ons, in dezen zin, te minder, omdat zij op dezelfde bladzijde bij herhaling voorkomt.
De volgende regels vloeijen niet gemakkelijk:

Dan 't scheen, als had Natuur met 't menschdom medelij, 
En zocht in hem, wiens wil het volken-regt verkrachtte, enz. 
 
Helaas! wat schitt'rend heer thans deez' mijn' troon omring', enz. 

Ook hier zegt de Dichter weder: iets stuk slaan, voor aan stukken slaan.
Het Huisselijk Geluk. Dit onderwerp is door den Dichter con amore behandeld. Mogt hij zich in deze zachte poëzij verder volmaken! Hij schijnt ons daartoe met de edelste gaven toegerust. Alles is hier met gevoel geschilderd. Jammer is het, dat de Dichter uit zijne schilderij een der teederste tooneelen vergeten heeft - het oogenblik, namelijk,

{==327==} {>>pagina-aanduiding<<}
dat de vrouw moeder wordt, en de eerste vrucht der liefde den verrukten vader aanbiedt. Doch misschien is de Heer rietberg zelf niet gehuwd, of niet met kinderen gezegend, en durfde zijne verbeelding zich aan zulk een keurig tafereel niet wagen. Eenige uitdrukkingen, als blijde kussen stroomen, teêrheid-aâmend oog enz. bevielen ons niet. De uitvaringen tegen het dansvermaak kwamen ons ook te overdreven voor. Dan, ubi plura nitent cet.
Cefalus en Procris is, in ons oog, uitmuntend. De Dichter heeft hier den regten toon getroffen. Wij lazen het met een uitstekend genoegen.
Op den dood van j.f. helmers. Voor een los stukje, zeer bevredigend. Het ademt overal gevoel. De uitdrukking en de stijl beantwoorden aan het onderwerp. Wij deelen het, ten slotte, in zijn geheel mede, in vertrouwen, dat alles, wat tot onzen voortreffelijken, te vroeg helaas! gestorvenen, Puikdichter betrekking heeft, onzen Lezer belang inboezemt.

Wat droeve treurgalm stijgt uit Febus tempelkoren? 
Wat zie ik Neêrlands maagd in diepen rouw gehuld? 
Wat onheil moest op nieuw haar teeder hart doorboren, 
Dat ze Amstels grijzen wal met klaaggeschrei vervult? 
 
Wanhopend schijnt ze mij een' grafkuil aan te wijzen; 
En 'k blik vol huivering in de open groeve neêr.... 
Ik zie... Is 't mooglijk! Ach! wat schouwspel doet mij ijzen! 
Sta, Hemel! sta mij bij! God! Helmers is niet meer! 
 
Ja treur, treur, Hollands maagd! door hem zoo schoon bezongen! 
Zoo gij nog tranen hebt, stort ze allen op zijn graf!... 
De raauwe kreet der smart, ten gorgel uitgewrongen, 
Toon', hoe ge een' Bard betreurt, die u zijn' lauwer gaf!... 
 
Was de oogst, dien ge onlangs nog aan Dwina's dorre stranden, 
O onverbidb're Dood! zoo wreed hebt weggemaaid, 
Niet rijk genoeg, dat gij in Febus lustwaranden 
Zoo onbesuisd en woest uw' schrikb'ren sikkel zwaait? 
 
Helaas! moet Nederland dan al zijn glorie missen? 
En, slaat de storm van 't lot de kunsten zelfs ter neêr? - 
Dan dwalen we eerlang om in doodsche wildernissen; 
Dan bloeit in Hollands tuin weldra geen roosje meer. 

{==328==} {>>pagina-aanduiding<<}

Maar gij, verheven schim! die, boven starrebogen, 
Thans in den reinen stroom der zuiverste Ether zweeft, 
En, aan dit tranendal, met bloed bemorst, onttogen, 
Bij 't ongeschapen licht, volmaking nader streeft; 
 
Meng, meng uw' schoonen zang met dien der Eng'lenreijen, 
Waar vondel u begroet met zuiver harp-akkoord! 
En, schoon ge, ô Nederland! uw' dichter moogt beschreijen, 
De Hemel is de plaats, die helmers toebehoort. 






Kort Betoog, dat de Verbondene Mogendheden geregtigd en verpligt zijn, om Napoléon Buonaparte van den Franschen Troon met geweld van wapenen te verdrijven. Door Mr. Jan ten Brink. Te Amsterdam, bij J. van der Hey. 1815. In gr. 8vo. 18 Bl. f :-5-8

Alles, wat strekking heeft, om de Franschen tegen te gaan; alles, wat hunne schoonschijnende redenen, door welke zij meer nog dan door hunne wapenen eenmaal de halve wereld overwonnen, ontzenuwt en in haar regte licht plaatst, verdient volkomen lof. Men weet, dat het woord van buonaparte en de zijnen thans is, dat niemand het regt heeft, zich met hunne zaken, met hunne huishouding te bemoeijen: eene nieuwe leer voorzeker onder hen, die voorheen overal Fransche vrijheid, Fransche wetten, taal, beschaving, enz. enz. enz. bij alle hunne naburen en niet-naburen poogden in te voeren! De Heer ten brink zal waarschijnlijk van oordeel zijn geweest, dat dit voorgeven eenigen schijn had, eenige verbijstering, en eindelijk verflaauwing van den ijver om napoleon te bevechten, kon ten gevolge hebben; en hierom schrijft hij daartegen eene opzettelijke staats-regtsgeleerde verhandeling.
Wat nu betreft zijne aangevoerde gronden van regt, ja van pligt, - het verbreken des gemaakten verbonds - het blijkbaar bedreigen der veiligheid van Europa - de zekerheid, dat goed en bloed der onderdanen, bij even zoo groote toegevendheid jegens buonaparte en Frankrijk als reeds eenmaal is gebruikt, gewisselijk te vergeefs zijn verspild, - wij zijn er verre van daan, die af te keuren of onvoldoende te achten. Doch, wij kunnen ze even min voor de eenigen houden, of dat alles toestaan, wat hij meent niet te kunnen betwisten. Waar geene regering bestond, waar te

{==329==} {>>pagina-aanduiding<<}
gelijk genoegzame bedaardheid en algemeene belangeloosheid plaats greep om zoo iets waarlijk mogelijk te achten, in eene kleine, zich pas vormende maatschappij, zou zeker geen gepaster weg openstaan, om aan eene regering te geraken, dan de volkskeuze. Doch, waar deze omstandigheden geene plaats hebben, waar in het bijzonder een dadelijk bewind aanwezig is, daar is de terugtred tot het volk altijd de gevaarlijkste, en meestal de onopregtste, maatregel derzulken, die gaarne den blinden hoop tot het middel hunner eigen grootheid maken. De mensch is uit eigen aard voor de maatschappij bestemd; hij voert de wet met zich in het binnenste rond; waar twee-, drieduizend menschen zamenwonen, daar ontstaat meestal van zelve eene zekere oppermagt. Dezelve kan beperking, wijziging en zoo voorts noodig hebben; maar wee hem, die ze omverstoot! Daarom moet het eenhoofdige bewind erfelijk zijn; en deze erfelijkheid kan niet dan door het noodlot, door verjaring, door de erkentenis van het verbond der volken worden opgeheven. Schoon het oordeel hierover verschillend zijn kan, in ons oog was buonaparte steeds een troonverweldiger; hoewel zijne nakomelingschap, door jaren en betrekkingen en weldaden, wettige troonbezitster kon worden. En de gekroonde hoofden behouden altijd een zeker regt en pligt, op hun belang, dat hunnes huizes en huns rijks gebouwd, om alle onbevoegde inkruipers in den rang der Vorsten met kracht te bestrijden. Ja, geheel Europa bidt, dunkt ons, den Hemel, dat de Fransche omwenteling toch geen enkel voorbeeld overlate, om ooit ten spoor der bandelooze eerzucht te kunnen verstrekken.
Ziehier ons oordeel, waarvan dat van den wijzen kant, reeds voor vele jaren, niet grootelijks verschilde.





Aan mijne Landgenooten, bij de Landing van Napoléon. In 's Hage, bij J. Allart. In gr. 8vo. 19 Bl. f :-8-:

Nederlanders! geen geloof aan Napoleon! geen vrede met de Franschen! te wapen! - moed! Te Amsterdam, bij J. van der Hey. In gr. 8vo. 50 Bl. f :-12-:

Mijne Droom over de gevolgen van de algemeene Volkswapening in deze dagen. Tot opwekking van zijne Landgenooten in het licht gegeven door Mr. J.R. Modderman, gewezen

{==330==} {>>pagina-aanduiding<<}
Commissaris van het Kwartier Winschoten. Te Groningen, bij B. van der Kamp. In gr. 8vo. 15 Bl. f :-2-:

Drie stuks opwekkingen om zich te verzetten tegen den stroom, in Frankrijk op nieuw ontboeid. Zij verschillen, echter, in stof en vorm beide, zeer aanmerkelijk. Het eerste stuk, van den Heere dassevael, is meer redenering; het tweede gelijkt meer naar eene Philippica, en is ten minste in den vurig oratorischen toon; het derde is - een droom - eene verdichting, dus eenigermate poëtisch of profetisch, in dien lateren toestand der Joodsche dichtkunst, toen zij, op vreemden bodem, hare oorspronkelijke hooge vlugt had verloren. Elk dezer vormen heeft zijne gunstiger en ongunstiger zijde. De eerste voert met zich eene zekere bedaardheid, eene zekere vastheid, die ook hen eenigzins beweegt, welke, hetzij om wat reden, niet eigenlijk ontvlambaar zijn. Daarentegen zal dezelve ook den vurigsten misschien niet zeer verhitten, veel min in lichtelaaijen brand zetten, wie weet zelfs niet neêrslaan en verkoelen. De groote vraag is maar, of de aangenomen manier wél wordt volgehouden, of het stuk inderdaad zoodanig is, dat de koudste beoordeelaar er eigenlijk geen vat op heeft. Het is ons voorgekomen, dat dit niet ronduit mag gezegd worden. Hoe veel de Schrijver somtijds toegeeft ten opzigte van het onvolmaakte, dat onzen herboren toestand nog aankleeft, en ook vóór buonaparte's terugreize aankleefde, elders schijnt hij dit eenigzins te vergeten, en roemt dan al te onbepaald de voordeelen, door ieder huisgezin genoten. Wil men, derhalve, bedaardelijk over de zaak redeneren; wil men alle mogelijke tegenspraak en uitvlugt afsnijden; wil men duidelijk doen zien, dat geene enkele volksklasse een ander belang heeft, dan dat met de tegenwoordige orde van zaken en derzelver duurzaamheid in verband staat, dan moet men en meer te zamen vatten en dieper graven. Doch, gelijk dit van een gelegenheidsstukje, welks verdienste veelal in eene spoedige verschijning
bestaat, niet is te vergen, zoo meenen wij ook, dat de toon van den Heere dassevael, hoe verdienstelijk het stuk waarlijk zij, tot het bedoelde einde niet de gelukkigste is.
Het volgende boeksken is ontzaggelijk warm, ontzaggelijk krachtig en medeslepend geschreven. Sommigen zal het misschien al te geweldig zijn. Doch in ons oog is dit geweld natuurlijk, de gepaste vrucht eener gepaste verontwaardiging.

{==331==} {>>pagina-aanduiding<<}
De Schrijver blijft hetzelve ook genoeg meester, om altijd met gezond verstand en met klem te spreken. Het moge al ondoenlijk schijnen, zoo te beginnen, en in den loop van een zoo uitvoerig stuk niet te bezwijken, niet zigtbaar te dalen, hij houdt dit boven verwachting vol - schoon misschien menig lezer zijne veel gemakkelijker taak niet zal volhouden, waardoor dan inderdaad het doel der aangewende welsprekendheid wordt gemist. Doch, onze voorname aanmerking geldt - de stof, die welligt vereischt werd om zulk eene vlam vol te houden - de waarheid der daadzaken, waaromtrent men het al dikwijls bij Poëten en Orateurs van deze warmte niet zoo naauw schijnt te mogen nemen. Althans, vergelijken wij zijne beschouwing van de laatste Fransche omwenteling met die van den - doorgaans niet min oratorischen - chateaubriand, heden morgen in de Amsterdamsche Courant door ons gelezen, dan - is het naauwelijks te begrijpen, dat men hetzelfde ding ziet, en slechts een' verschillenden bril, een' Hollandschen en een' Franschen, een' vergrootenden en een' verkleinenden, gebruikt. Onze wensch is hier op de hand des Franschen. Wij hopen hartelijk, dat nap met zijne satellieten door de natie verworpen, en de bourbons opregtelijk terug gewenscht worden; dat wij ze dus niet tot in eeuwigheid te beoorlogen, als de Canaänieten altemaal dood te slaan, noch in den smaak des gefingeerden justus gruner onderling te verdeelen hebben. Doch bij provisie, zoo lang men niet toont eerlijke lieden te zijn, zijn wij er van ganscher harte voor, naar hunne eigen wet met hen te werk te gaan. In zoo verre, geen geloof! maar moed! Geen vrede - met napoleon! Geen stilstand, tot men tamelijk zeker is, dat de poorten der helle ons niet zullen overmeesteren!
In het laatste stukje hebben wij nog al smaak gevonden. Het is waar, een zoo lange droom wordt wel wat droomerig; maar er zijn ook eigenlijk twee; zoo omtrent als met de vette en magere koeijen van pharao; en dit is gewis niet onnatuurlijk. Doch, hoe treffend is toch inderdaad de gedachte: ik zie mij in de toekomst overgebragt, en de jammerlijke gevolgen van tegenwoordig wangedrag staan mij duidelijk voor den geest; en wederom zie ik de toekomst, zoo als een regtschapen gedrag die zal doen ontluiken. Houdt men het louter voor een' droom, dan zeker beduidt het niet veel. Maar, wie kan dit doen? wie moet niet vreezen de

{==332==} {>>pagina-aanduiding<<}
waarheid in het eene te zien en te hooren; of kan twijfelen, dat het wezenlijk van ons afhangt, het lagchend verschiet te doen dagen? De Schrijvers is een Groninger; en vele zijner redeneringen zijn hierdoor te verstaanbaarder, te gepaster. Die provincie heeft weinig steden; zij bestaat grootstendeels van den landbouw. Geene uitputtende staatsomwenrelingen of tiercéringen hebben kunnen beletten, dat er de welvaart gedurig is toegenomen. Bij allen stilstand van handel, en door denzelven, schoon meestal ten gevolge van den oorlog, die altijd veel verslindt en veel verwaarloost, bleven de granen hoog in prijs. En zelfs onze inlijving in Frankrijk, waardoor de Fransche belastingen, naar een' schraler grond berekend, eenvoudig werden toegepast op het platte land, terwijl men door 40 pCt., Octrooijen enz. enz. de steden en den handelstand uitperste; zelfs deze inlijving bragt eerstgenoemden geen ander groot bezwaar dan de Conscriptie, die zij - om eenige gelijkheid van vorm - in de Landmilitie herboren zien. Wat wonder, dat de kortzigtige baatzucht hier voor het minst flaauwhartig maakt? Maar hoe dwaas toch inderdaad, de goedkoopheid der granen aan het Bewind te wijten! of hoe goddeloos, naar eeuwigen oorlog te wenschen, ten einde zich met het bloed van anderen vet te mesten! hoe dom, niet in te zien, dat de beurt, zoodra de koopman was uitgeput, had moeten aan den landman komen; ja dat deze, waar Amsterdam, waar het vaderland ging en verzonk, noodzakelijk mede moest verzinken, of althans allen voorregt verliezen! hoe geheel verdwaasd, eindelijk, om den gedwongen krijgsdienst, eenigzins naar Frankrijk te neigen; daar het Frankrijk alleen is, die ons en alle andere Mogendheden tot zoodanige maatregelen dwingt, en de terugkomst van buonaparte het eigenlijk bezwaar van dezen dienst, den oorlog, alleen aanbrengt! Ja, ook deze oorlog is het, die de zware belastingen moet doen voortduren. Laten wij den vrede bevechten, en de schatkist
wordt verligt, en de handel stort schatten in denzelven, en de landman behoeft weinig meer te betalen, en eene gematigde, maar bestendige welvaart grijpt overal plaats.
Dank hebbe ieder der drie Schrijvers! Hun doel is edel. En maakten wij eenige aanmerkingen, dat ze enkel strekken, om op de vruchtbaarste wijze te werken op de gemoederen der menschen!





{==333==} {>>pagina-aanduiding<<}

Boekbeschouwing.

Herinnering bij mijnen Vijf-en-twintig-jarigen Predikdienst, met nog twee andere Leerredenen bij bijzondere gelegenheden; door J.H. Krom, Predikant te Gouda. Te Amsterdam, bij C. Timmer. 1815. In gr. 8vo. 82 Bl. f :-18-:

Dezelfde geest en toon, als in vroeger uitgegeven stukken van den Eerw. krom, heerschen in deze drie Leerredenen. Het eenige onderscheid is misschien, dat dezen, als gelegenheidsstukken, als nog meer opgekomen uit een bewogen hart, ook nog meer karakteristiek zijn. Dit karakteristieke ligt zoo wel in de denkbeelden en gevoelens, als in de bewoordingen en den stijl. De Heer krom praat, om zoo te spreken, met zijne toehoorders; maar hij praat druk, en geenszins zonder vuur en diepen ernst. Doorgaans loopt het gesprek dadelijk over den tekst, dien hij somtijds bijna ten einde toe, als een leiddraad - neen, als het eigenlijke en eenige onderwerp, vasthoudt. Zoo vindt hij dan, van zelve, aanleiding tot aanmerkingen en waarschuwingen en opwekkingen, die doorgaans van algemeenen aard zijn, de geschiedenis en gesteldheid van het menschelijk hart, deszelfs gevaren en behoeften betreffen. In dezelven heerscht, men kan het niet ontkennen, eene zekere somberheid, althans gestrengheid en diepe ernst, die dan ook tot het kenmerkende van eene leer der genade, der bekeering, des berouws, als eenigen weg om den toekomstigen toorn te ontvlieden, gereedelijk voert, en den Heer krom doet vasthouden aan die voorname leerstukken der gereputeerde regtzinnigheid, van welken de wijsgeerige bespiegeling, zoo het schijnt, hem anders wel eens dreigde te doen afdwalen. Het een en ander getuigt van eenen denkenden

{==334==} {>>pagina-aanduiding<<}
geest, van een gevoelig hart en een opgewekt geweten. In zoo verre het zich meestal tot algemeenheden bepaalt, moge het wel mede van de gewoonte getuigen van zijne leerredenen niet te schrijven. Doch, wel verre dat wij deze aanmerking als eene berisping zouden willen beschouwd hebben, is het misschien deze volgehouden toon van boete en bekeering, deze herhaalde overtuiging van zonde en geregtigheid en oordeel, waarin eene gepaste, en geenszins oppervlakkige, tekstbehandeling echter toereikende afwisseling brengt, die voor de menigte der Christenen, en Goudenaren, het best berekend is. Deze menigte voegt dan misschien ook eene strenge en - al is het ook - sombere zedekunde; schoon de ondervinding ons geleerd heeft, dat zij niet overal welkom is, zelfs - voor zoo verre wij oordeelen konden - bij de beste menschen. Ja, het scheen, dat zij, juist omdat ze beste menschen waren, zich niet konden vinden in dit zwarte beeld - des harte - der toekomst - der Godheid. Inderdaad, het is ten uiterste moeijelijk, over de waarde of verwerpelijkheid der menschelijke deugd een beslissend vonnis te vellen. En, wat men ook op een aantal uitdrukkingen, ten voor- of ten nadeele, moge bouwen; ook het Christendom is voor een blijgeestiger en zwaarmoediger beschouwing vatbaar. Er is in alle Gods werken en wegen iets onpeilbaars, iets schemerends als door een beneveld glas, iets dat ons toeroept: waakt en bidt! zorgt en werkt! maar oordeelt niet! noch vertwijfelt niet!
Doch, men wenscht iets naders en meer bijzonders van elke dezer Leerredenen te weten. De aanleiding van de eerste staat op den titel uitgedrukt. De tekst is 1 Joan. I:5-10. Deze strekt den Prediker tot bemoediging; want, hoe en hoe dikwijls hij ook mag gedwaald hebben sedert zijne jeugdige aanvaarding van het moejelijk leeraarambt, dit heeft hij altijd verkondigd, dat God een licht is, en wie in de duisternis wandelt, niet in Hem is. Wat hem dit ook immer voor verdenking,

{==335==} {>>pagina-aanduiding<<}
beschuldiging, vervreemding of verachtering mogt hebben aangebragt; reinheid, zedelijkheid, deugd, bleef steeds de grondslag en de ziel van zijn geloof en zijne prediking. Zoo bleef tevens de overtuiging, dat wij onrein zijn; overtuiging, die hem steeds eenen strengen toon deed voeren, en almede menigen onvriend maakte.
De tweede Leerrede werd door zijn Eerw. gedaan na de herstelling van eene zware en langdurige krankheid, over Psalm LI:12. De overstap van het leven in den dood is allerontzaggelijkst. Het is niet ligt, aan den rand des grafs het ontwaakt geweten te stillen. Hecht niet te veel aan aandoeningen en werkzaamheden op het ziekbed. Met de uitbreiding dezer gedachten wordt begonnen. Daarop wordt Davids bede, Davids misdrijf, zijne vergiffenis, enz. gepastelijk toegelicht. Dan heet het: zoo wij niet zwaar gezondigd hebben, is het ons werk? zoo onze handen rein zijn voor de menschen, is het ook ons hart voor God? of, zal anders ons geweten zwijgen? zal ons geloof aan Gods vergiffenis dan niet wankelen? - Een rein hart enz. is dus hoogst wanschelijk. Om het te verkrijgen, moeten wij werken; maar, dit is niet genoeg: God moet helpen, en daarom moeten wij bidden, ons diep verootmoedigen, enz. enz.
De derde geschiedde op het oogenblik der gezegende Omwenteling, over Jesaias LVII:15-21. God woont in het verhevene, maar ook bij de verbrijzelden van harte; Hij straft om alzoo te verbrijzelen; al gelukt dit ook niet, zoo wil Hij toch niet eeuwiglijk twisten; Hij schenkt vrede, maar de goddeloozen genieten dien niet. In dezer voege vindt de Prediker in zijnen tekst eene geleidelijke stoffe tot vermaning, waarschuwing en bestraffing zoo wel, als dankbare en geheel godsdienstige vreugde; waartegen hij de luide, dolle vreugde der wereld afkeurt en bestraft.
Wij hebben hierbij niet te voegen dan de aanwijzing van enkele uitdrukkingen, die ons eenigzins plat, of

{==336==} {>>pagina-aanduiding<<}
althans vreemd voorkwamen, en daarna een klein staaltje van den stijl.
Op bl. 34. ‘kennis-maken met God en Jezus Christus.’ Bl. 49 onder aan: ‘te hebben,’ moet zeker ‘te boven’ zijn. Bl. 64 onder aan: ‘dat oog druipt tot God.’
‘Vóór vijfentwintig jaren nam ik het Leeraarsambt in de Christenkerk op mij. - Ik was toen nog zeer jong, en in meer dan een opzigt onbedreven. - Natuurlijk had ik over de Christelijke leer, en het karakteristieke in dezelve, naar de belijdenis van ons Kerkgenootschap, nagedacht; en er was wel niets in, dat ik stellig verwierp, veel min dat ik tegen durfde spreken; en ik verklaar opregt, dat ik voelde, dat ik in dit ons Kerkgenootschap, meer dan in eenig ander, ja in geen ander [waarom niet?], als Christenleeraar kon dienen. Maar ik kom er voor uit, er was nog wel het een en ander, er was veel, dat ik nog meer onderzoeken, biddend onderzoeken en toetsen moest; en verre is het er van daan, dat alles mij te allen tijde even overtuigend en zeker was. Dikwijls werd ik geschokt, hevig geschokt, ook omtrent hetgeen mij voor mijn eigen hart zeer belangrijk is, en sommige leerstukken predikte ik nu eens met meerdere, dan eens met mindere, innerlijke overtuiging en vrijmoedigheid.
Maar, doe ik wel voorzigtig, dat ik dit zoo openlijk zeg? Toen ik begon, T., zou dit voorzeker zeer onvoorzigtig geweest zijn; maar in dien tijd zijn wij toch iets gevorderd; en daarbij, nadat ik vijfentwintig jaren in den Evangeliedienst bij ons Kerkgenootschap, door mond en pen, gekend en beproefd ben, zie ik het niet, waarom ik het zwijgen zou. Men vordert dikwijls zoo onredelijk veel van het jonge mensch, en is zoo gereed om te verketteren. Die van eenen tweeëntwintig-jarigen jongeling verwacht, dat hij van alles, wat de Godsdienstleeraars in en bij de Godsdienstleer hebben omge-
{==337==} {>>pagina-aanduiding<<}
haald en nog wel in hunne scholen verhandelen, en van alle hunne bepalingen, overtuigd zal zijn, verwachten het onmogelijke; of zij verlangen eenen onkundigen en verwaanden Leeraar, die weinig weet, en nog minder nadenkt, en alzoo eigenlijk niets gelooft, zoo als hij het moet gelooven. En die vordert, dat men in die zee van verschillende meeningen, die de Christenen verdeelen, altijd het eens aangenomene met dezelfde overtuiging zal vasthouden, verlangt eenen tragen, luijen Evangelieprediker, die niets onderzoekt, zich het werk zeer gemakkelijk maakt, of er niets geen belang in stelt.
Hoe? een Leeraar van den Godsdienst, die in zijn geloof aan dien Godsdienst dikwijls wankelt! Voorzigtig, T.! dit zeide ik niet. Er is tusschen Godsdienst en Godgeleerdheid - eenig onderscheid. De eerste was en bleef mij altijd dierbaar en overtuigend. - Maar de laatste wordt mij, hoe meer ik het Evangelie lees en bepeins, van minder belang; ja veel, dat men er toe brengt, geheel onbelangrijk.’
Deze aanhaling, dunkt ons, is de beste aanprijzing van den man en zijn geschrift; zoo al over het karakteristieke, dat wij in hem deden kennen, eenig verschil van oordeel en smaak mogt zijn. Wij wenschen der Christelijke en Hervormde Kerke geluk met het bezit van dezen schranderen en regtschapen Leeraar, die nog lang stichte!




Het hoofdzakelijke der Christelijke leere beknoptelijk voorgesteld ten behoeve van eenvoudigen, door G.J. van Rijswijk, Lid van de Maatschappij der Wetenschappen te Haarlem, en Leeraar bij de Doopsgezinden te Joure. Te Amsterdam, bij de Wed. G. Warnars en Zoon. 1814. In kl. 8vo. f :-5-:

Het is met vraag- of onderwijs-boekjes in den

{==338==} {>>pagina-aanduiding<<}
Godsdienst geheel anders gelegen als met andere boeken. Andere boeken worden meestal bewaard, en, wanneer er over een en het zelfde onderwerp wat veel uitkomen, dan raakt er het algemeen al ligt verzadigd van. Zoo is het niet met vraag- of onderwijs-boekjes in den Godsdienst; ook niet met schoolboeken. Deze komen in kinderhanden, of worden althans onder de gewone boeken niet gerekend. Zij verslijten uit dien hoofde, of raken wel eens zoek. Dit is nu wel op zichzelve onaardig, maar heeft toch dit voordeel, dat, even hierdoor, mannen van kunde en geleerdheid, mannen, die met hunne eeuw voortwerken, telkens in staat gesteld worden, om, voor de lieve jeugd, of ook voor eenvoudigen, iets beters te leveren. Vandaar dan ook. dat, in bijkans alle Kerkgenootschappen, niet alleen telkens nieuwe vraag- en onderwijs-boekjes voor den dag komen, maar dat ook doorgaans de laatsten de besten zijn en de gebreken van voorgaanden hebben vermijd. In dit licht kunnen wij, onzes inziens, volkomen beschouwen het hierbij aangekondigde Hoofdzakelijke der Christelijke Leere, door den schranderen, ijverigen en, in de geleerde wereld, met lof bekenden Doopsgezinden Leeraar g.j. van rijswijk. Iets van dien aard was inderdaad bij dat Genootschap eene behoefte. Men had daar geen boeksken, om, voor eenvoudige, mingeoefende aankomelingen, die weinig gelegenheid hadden tot het ontvangen van een verstandig onderwijs, den weg te wijzen, ten einde, binnen eenen niet al te langen tijd, op de belijdenis van hun geloof gedoopt, en der Christelijke kerke waardiglijk te worden ingelijfd. Hiertoe, durven wij volmondig verklaren, is dit stukje volkomen en in allen deele geschikt. Wij zelve hebben het tot dat einde gebruikt, en moeten erkennen, dat het, bij ondervinding, onze verwachting zeer verre is te boven gegaan. Wij hebben verscheidene jonge lieden, behoorende onder de geringere klassen, en die nog geen of althans weinig onderwijs genoten hadden,
daarmede, met ééne les in de

{==339==} {>>pagina-aanduiding<<}
week, gedurende eene goede vier maanden, zoo verre gebragt, dat zij behoorlijk rekenschap wisten te geven van hunne godsdienstige overtuiging, en met ruimte tot ledematen konden worden aangenomen. Dit zelfde hebben ons anderen mede getuigd. En wanneer men nu hierbij nog let op den geringen prijs, dan weten wij niet, wat er meer tot aanprijzing zou kunnen worden bijgevoegd.
Wat den inhoud en de verdeeling betreft: deze is zeer eenvoudig, natuurlijk, in eene geregelde orde, en, wat het hoofdzakelijke betreft, durven wij zeggen, volledig. Het is alles afgeleid uit 's menschen geestelijke behoefte; en wordt er de vraag: wat hebben wij noodig te gelooven en te betrachten, om gerust te leven en eenmaal zalig te sterven? genoegzaam volledig in beantwoord. Een kundig en geoefend Leeraar vindt er de goede grondslagen, om, bij zijn onderwijs, zoo veel te voegen als hij zelf verkiest of noodig vindt. Het boeksken is, na eene korte en duidelijke inleiding, verdeeld in vijf afdeelingen, als onder welke, naar des Schrijvers oordeel, al de hoofdwaarheden van den Christelijken Godsdienst gevoegelijk kunnen gebragt worden. Het eerste hoofddeel handelt over de leere van Gods bestaan, eigenschappen, schepping en albesturende voorzienigheid. Vooraf gaat, gelijk ook in de volgende hoofdstukjes, een kort overzigt, en volgen hierop eenige vragen, met gepaste antwoorden, opgehelderd en gestaafd door de noodige, met oordeel uitgekozene, schriftuurplaatsen. In dit hoofdstukje vindt men ook het hoofdzakelijke ter overtuiging aangaande het Goddelijk gezag van den Bijbel.
Het tweede hoofdstukje handelt, in dien eigen trant, over de leer der verzoening door Jezus Christus, met de verpligtingen, hieruit voortvloeijende. Men vindt hier het hoofdzakelijke over de geschiedenis en den persoon van onzen Verlosser, over zijn lijden en dood, over geloof, bekeering en pligtsbetrachting. In de inleiding, of het overzigt, wordt gehandeld over den ze-
{==340==} {>>pagina-aanduiding<<}
delijk bedorven toestand des menschen, als de aanleidende oorzaak tot de komst en verrigtingen enz. van onzen Zaligmaker.
Het derde hoofdstukje handelt over de genadewerkingen van den H. Geest, met hetgene daartoe behoort; het vierde, over de leer van een toekomstig leven, dood, opstanding, oordeel, zaligheid, straf; het vijfde, eindelijk, over de plegtige instellingen van den Christelijken Godsdienst, Doop en Avondmaal, waarbij tevens het kenmerkend gevoelen der Doopsgezinden over den doop op de belijdenis, beknopt, doch tevens duidelijk en voldoende, wordt voorgedragen. Voor het overige kan men wel zien, dat dit boeksken eene verkorting is van de Schets der Christelijke Leere, van den eigen Schrijver, waarvan, zoo wij vernemen, eerlang een tweede druk te wachten staat, die wij mede gelooven dat zeer welkom zal zijn.






Het Leven en Sterven van J.K. Ellemer, den 22 Maart 1813 geguillotineerd te Middelburg, in twee Brieven aan eene welgeb. Vrouwe ***, door H. van den Hespel, Rustend Predikant, enz. Te Middelburg, bij S. van Benthem. In gr. 8vo. 59 Bl. f :-10-:

Het leven van dezen j.k. ellemer levert juist niet vele stoffe op. Hij werd te Rotterdam geboren, en leerde van zijnen vader het timmeren, doch liep daarna weg en werd huzaar, kwam nog eens 't huis, maar ging ook weer heen, zwierf herwaarts en derwaarts, trouwde, maar verloor vrouw en kinderen, leefde in ontucht met een wijf te Middelburg, en bragt haar, uit jaloezij, eene wonde toe.
Zijn gedrag in de gevangenis verdiende in allen opzigte lof. Inzonderheid toonde hij groot berouw, luisterde gretig naar het onderwijs van Predikanten, bad

{==341==} {>>pagina-aanduiding<<}
met en zonder hen, en gaf eindelijk blijk van zoodanige zielsgesteldheid, als het beste ten aanzien van zijn toekomstig lot mag doen hopen.
Dit alles, in eenen eenigzins wijdloopigen en gemeenzamen, maar toch geenszins verwerpelijken stijl geschreven, en op velerlei wijze ingedeeld, leidt den Schrijver tot stichtelijke aanmerkingen en bedenkingen, met welke het geheel besloten wordt.
De toon, hier heerschende, is zeer regtzinnig Hervormd en gemoedelijk. Doch dit ontneemt aan het toepasselijk deel, voor geenen onbevooroordeelden lezer, de waarachtige stichting, in hetzelve opgesloten.
Als volksboekje, ter opwekking en bevestiging in goede gedachten, voornemens en beginselen, verdient het lof en aanprijzing, en zal die in de Hervormde kerk gewisselijk vinden.




Oordeelkundige Geschiedenis van het Dierlijk Magnetismus, door J.P.F. Deleuze. Uit het Fransch. Met eene Voorrede van G. Bakker. Te Groningen, bij Schierbeek en van Boekeren. 1814. In gr. 8vo. XVI en 300 bl. f 2-10-:

Na de herhaalde lezing van dit belangrijk werkje, vereenigen wij ons geheel met het oordeel, dat de voortreffelijke bakker, in zijne voorrede, over hetzelve uitspreekt, en beschouwen het als allergeschiktst, om het Magnetismus, als geneesmiddel, te leeren kennen en waarderen. Hoewel met warmte en het volle gevoel der overtuiging geschreven, is er de bedachtzame toon van het wikkend oordeel in heerschend, en het blijkt allezins de vrucht te zijn eener langdurige ondervinding en van een diep nadenken. Een kort verslag van den voornaamsten inhoud zal onze Lezers overtuigen, dat wij, met deze woorden, niet te veel zeggen.

{==342==} {>>pagina-aanduiding<<}

Eigenlijk hebben wij hier alleen het eerste deel van het werk, hoewel zulks, tot onze verwondering, op den titel niet staat uitgedrukt; en het is eerst het tweede, hetwelk aan den titel beantwoordt, en eene oordeelkundige beschouwing bevat der voornaamste schriften, over het Magnetismus (ten minste in Frankrijk) uitgekomen. Wij hopen, dat, bij de vertaling van dat deel, het zij de Vertaler of de waardige Voorredenaar, ook een overzigt zal voegen van hetgene er in andere landen over dat onderwerp het licht zag, en, dus doende, een meer volmaakt geheel leveren.
Deze bladen behelzen eene korte geschiedenis van de ontdekking en de eerste beginselen van het Magnetismus, benevens eene zaakrijke ontvouwing van deszelfs bestaan, aardien eigenschappen, en werking als geneesmiddel, waarin de Schrijver voornamelijk zijne eigene ondervinding raadpleegt, zijne, daarop gevestigde, denkbeelden volgt, zonder daarom hetgene anderen waarnamen te betwijfelen, of de waarde hunner verklaringen en beschouwingen in 't minst te willen verkleinen. Behalve eene Inleiding, waarin deleuze dit zijn oogmerk voordraagt en ontwikkelt, bevat dit deel tien Hoofdstukken. - Het eerste loopt over de ontdekking, de eerste bekendmaking van het Dierlijk Magnetismus, en de hinderpalen, welke hetzelve bij zijne geboorte gevonden heeft. Hier is ons het oordeel, hetwelk deleuze over de Fransche Akademisten velt, zeer opmerkelijk voorgekomen: want, terwijl de meeste overige voorstanders van het Magnetismus dezelve als oppervlakkige en partijdige beoordeelaars willen doen voorkomen, erkent deleuze, dat er zich toen velerlei omstandigheden vereenigden, om deze Geleerden van het ware gezigtpunt af te leiden; dat daartoe vooral de overdrevene aanmatigingen der Magnetiseurs, de voorstelling van het Dierlijk Magnetismus als een algemeen geneesmiddel, het geheimzinnige, waarmede men de verschijnselen omhulde, het wonderdadige, dat men er in vond, veel hebben toegebragt. Het verwondert ons

{==343==} {>>pagina-aanduiding<<}
intusschen, dat hij, met zoo vele anderen, het die Geleerden wijt, dat zij hun onderzoek niet bij mesmer zelven, maar bij zijnen leerling d'eslon, hebben in 't werk gesteld; daar het toch wel bewezen is, dat de eerste zich daartoe niet wilde leenen. Voorts vindt deleuze in de ongelukkige twisten tusschen mesmer en deszelfs leerlingen, in de verschijning van den bedrieger cagliostro, juist op dat tijdstip, in de overeenkomst tusschen de verschijnselen van het Dierlijk Magnetismus en de, in het oog van het beschaafd Europa, belagchelijke wonderen van Saint-Médard, en eindelijk ook in den staatkundigen loop der gebeurtenissen, de hinderpalen, welke den voortgang dezer behandelinge hebben in den weg gestaan. Eene korte herinnering aan de verdiensten des Heeren de puysegur en het Straatsburgsch Gezelschap, in de bewaring, nadere toetsing en verspreiding van het Magnetismus, besluit dit Hoofdstuk.
Het tweede stelt de bewijzen voor het Magnetismus voor, en de middelen, om zich van deszelfs bestaan te overtuigen. Deleuze vindt dezelve voornamelijk in de welbewezene geschiedkundige waarheid der berigten, welke ons met de verschijnselen van hetzelve hebben bekend gemaakt, zonder zich veel met de natuurkundige mogelijkheid van die verschijnselen op te houden. Hierin moeten wij hem volkomen gelijk geven. De schijnbare tegenstrijdigheid van waarnemingen of proeven met andere, algemeen erkende, beginselen en daadzaken moet ons wel behoedzaam maken in het onderzoek van dezelve, maar geeft ons geenszins regt om dezelve te loochenen, of, door er aanstonds eene, naar onze manier van beschouwen verwrongene, verklaring van te geven, allen verder onderzoek te stuiten. - Het middel, hetwelk deleuze voorstelt, is dan ook alleen eigen onderzoek, door het dadelijk aanwenden der magnetische behandeling zelve op een genoegzaam aantal geschikte voorwerpen; deelende hij verder eenige zeer

{==344==} {>>pagina-aanduiding<<}
doelmatige regelen mede, welke men daarbij in het oog moet houden.
In het derde Hoofdstuk draagt de Schrijver zijne denkbeelden voor, aangaande de magnetische vloeistof, en de middelen, waardoor het Magnetismus werkt. Men weet, dat mesmer zoodanig eene vloeistof, als eene wijziging eener algemeene, door het heelal verspreide vloeistof, aannam. Deleuze is mede van het bestaan van zulk eene stof overtuigd, zonder daar echter verder eenig bewijs voor bij te brengen. Hij beweert echter, dat wij haar niet kennen, en dus ook niet kunnen weten, of de magnetische vloeistof er eene wijziging van is. De bewijzen van mesmer voor dezelve acht hij onvoldoende, en beweert, dat wij, al wat wij van haar weten, aan de slaapwandelaars verschuldigd zijn. Zich op de getuigenissen van dezelve verlatende, stelt hij, dat die vloeistof, door den wil des Magnetiseurs inbeweging gebragt, op het voorwerp, hetwelk gemagnetiseerd wordt, werkt. De mogelijkheid van zoodanig eene werking ziet men in de ligchaamsbewegingen, welke aan onzen wil onderworpen zijn. Deze stelling wordt door den Schrijver hier nader ontwikkeld en door een voorbeeld opgehelderd; daar hij, met vele anderen, eene groote overeenkomst ziet tusschen dergelijke willekeurige bewegingen en de werking van het Magnetisme. Schoon nu de magnetische vloeistof door den wil wordt in beweging gebragt, neemt dit niet weg, dat zij hare eigene wetten van verspreiding en voortplanting volgt, zich met het eene ligchaam eer vereenigt dan met het andere, in haren weg afleiding en hinderpalen vinden kan, even als de Electriciteit enz. - Voorts stelt deleuze vast, dat, om deze vloeistof in werking te brengen, noodig is een werkdadige wil tot het goede, geloof in derzelver magt, en vertrouwen bij het gebruik van dezelve. De wil tot het goede, of liever tot het welzijn van den zieke, acht hij
noodig, omdat een kwade wil welligt minder krachtig werkt, en door den zieke zoude worden tegengegaan. Wij kunnen dit

{==345==} {>>pagina-aanduiding<<}
nog niet toegeven; daar er toch voorbeelden genoeg voorhanden zijn, dat het Magnetismus nadeelig werkte, zoo als deleuze ook zelf in de noot (bl. 111) getuigt. Hij acht het geloof en vertrouwen ondergeschikt aan den wil, en als denzelven ondersteunende; omtrent even zoo, zouden wij denken, als ons elke ligchaamsbeweging, elke uitoefening van kracht, gemakkelijker valt, wanneer wij een vast vertrouwen hebben, dat wij het kunnen.
Het vierde Hoofdstuk leert ons de behandelingen, bij het Magnetiseren gebruikelijk, kennen. Hier verdeelt deleuze de voorstanders dezer kunstbewerking in drie Scholen; die van mesmer, die van de puysegur, en die der Spiritualisten. De vergelijking van dezelve met de drie voornaamste wijsgeerige Scholen komt ons wat ver gezocht voor. Wij althans kunnen het atomistisch stelsel van epicurus in mesmer's stellingen niet wedervinden; en wij lezen niet, met welke School die van de puysegur, welke, volgens deleuze, alleen op waarnemingen gegrond is, overeenkomt. Deleuze bekent tot deze laatste te behooren, en schijnt met de stellingen van mesmer, omtrent de eigenschappen der magnetische vloeistof, de polen in 't menschelijk ligchaam, enz. niet te kunnen instemmen. Hij verwerpt ook den omslag, dien mesmer bij de bewerkingen gebruikte, en loochent de noodzakelijkheid der crises (of geweldige zenuwtoevallen.) Van den anderen kant acht hij de physieke werking (de betasting, enz.) noodig, en verschilt hier wederom van de Spiritualisten, welke schier alles tot den blooten wil terugbrengen. Voor het overige bevat dit Hoofdstuk eene aanwijzing der manier om het Magnetismus aan te wenden, benevens van verschillende middelen om hetzelve te versterken en te wijzigen. Dit alles is bij deleuze uitermate eenvoudig, doch verschilt anders weinig van hetgene, uit andere werken, hieromtrent bekend is.
Eenige aanmerkingen, over het onderscheid van kracht

{==346==} {>>pagina-aanduiding<<}
bij verschillende Magnetiseerders, maken het onderwerp van het vijfde Hoofdstuk uit. De Schrijver erkent, dat het verschil hier zeer groot is, en dat er zelfs, naar de uitspraak der slaapwandelaren, hier iets bijzonders, iets individueels plaats heeft: maar hij twijfelt aan de waarneming van mesmer, dat de gesteldheid van sommige menschen de werking van het Dierlijk Magnetismus geheel zoude beletten; hebbende noch hij, noch een zijner bekenden, ooit zoo iemand gevonden. De redenen van het verschil in kracht vindt deleuze in het verschil der voornaamste eigenschappen van eenen goeden Magnetiseerder.
Het zesde Hoofdstuk leert ons, dat het geloof in de kracht van het Magnetismus bij de gemagnetiseerd wordenden in het geheel geen noodzakelijk vereischte is; dat ook ongeloovigen deszelfs werking gevoelen, hoewel zij haar wel kunnen vertragen en verhinderen.
Het zevende handelt over de aanwending van het Magnetismus tot genezing der ziekten. De Schrijver erkent, dat de voorstanders van hetzelve deszelfs krachten wel eens meer, dan de waarheid of de aard der zake gedoogde, hebben opgevijzeld. Hij beweert, dat het verre is van een universeel middel te zijn; dat, wel verre van alle andere geneeskundige behandeling overbodig te maken, men nimmer, om hetzelve, de geneesmiddelen moet ter zijde stellen; dat het in zware ziekten dikwijls te leur stelt, doch in ligte ongesteldheden met voordeel gebruikt kan worden. In de meeste heete ziekten acht hij het ongepast, vooral in zulke, welke een ontstekingachtig karakter hebben; zonderende daarvan echter de keelontsteking, en die der borstingewanden, uit; doch, zoo ons voorkomt, ten onregte: want, hoewel die ziekten dikwijls meer plaatselijk zijn, en dus door afleiding en verspreiding der op één punt zamengedrongene levenskracht kunnen worden tegengegaan, zijn zij echter meestal het gevolg eener algemeene verheffing en spanning, welke niet dan door eene algemeen verzwakkende geneeswijze kan wor-
{==347==} {>>pagina-aanduiding<<}
den uit den weg geruimd. Wanorde in den bloedsomloop schijnt vooral naar het Magnetismus te luisteren. In slepende ziekten vond deleuze het meermalen zeer nuttig, het zij ter heeling, het zij ter verzachting. Daarentegen wraakt hij, zeer tegen het algemeen gevoelen en de ondervinding van velen, deszelfs gebruik in hevige zenuwkwalen; doch zonder blijkbare reden. Gaarne stemmen wij intusschen toe, dat het in zenuwkwalen, welke in eene algemeene levensverheffing haren grond hebben, niet dan schadelijk wezen kan. In ziekten, uit eenig organisch gebrek voortkomende, keurt deleuze de plaatselijke behandeling, met reden, af.
Het achtste Hoofdstuk handelt over het magnetisch slaapwandelen. Wij verkiezen dit woord, omdat het Neêrduitsch is, en toch inderdaad niets anders beteekent dan Somnambulismus, hetwelk door onzen Vertaler wordt voorgetrokken, die toch zelf ook de benaming slaapwandelaar bezigt. Wij bekennen, dat slaapwandelen de zaak slechts gebrekkig uitdrukt; maar dit is het geval van vele woorden, en Somnambulismus geest er althans geen duidelijker denkbeeld van, daar het volstrekt dezelfde beteekenis heeft. Men zoude zoo even goed kunnen beweren, dat het Fransche oui krachtiger, veelbeteekenender is, dan ons ja. - Wat nu het slaapwandelen aangaat, de Schrijver zegt te regt, dat dezelfde bewijzen, welke het bestaan van het Magnetismus staven, ook voor het slaapwandelen geldig zijn, en dat de vreemdheid van dit verschijnsel hier niets afdoet. Hij beweert voorts, dat hetzelve in het geheel niet noodig is tot het wel slagen der magnetische behandeling, en zelfs, uit hoofde der gevaarlijke proeven, waaraan de lust tot onderzoek, of bloote nieuwsgierigheid, de slaapwandelaars dikwijls onderwerpt, welligt meer nadeel dan nut heeft aangebragt; hoewel hij, van den anderen kant, erkent, dat men, zonder hetzelve, nooit zoo goed tot eene volle overtuiging van het bestaan des Dierlijken Magnetismus zoude gekomen zijn, en dat

{==348==} {>>pagina-aanduiding<<}
men ook het meeste, wat wij aangaande deszelfs kracht en werking weten, aan de slaapwandelaars verschuldigd is. - Wat de verklaring van dit verschijnsel aangaat, dezelve is geheel overeenkomstig zijne beschouwing van het Magnetismus, waarin wij zagen, dat hij de werking eener fijne vloeistof erkent, die alles, of ten minste de meeste stoffen, doordringt, en van den Magnetiseur en den gemagnetiseerde, als het ware, slechts één organisch geheel maakt. De voorspellingen der slaapwandelaren acht hij gevolgen van het opgewekt instinct en van eene snelle berekening des verstands. Hij toont echter aan, dat men noch daaraan, noch aan hunne uitspraken over hunne kwalen en die van anderen, over het gebruik van geneesmiddelen, enz. een onbepaald vertrouwen moet hechten; daar zij in allen opzigte menschen blijven, zich blijkbaar vergissen, en niet vrij zijn van ijdelheid. Hij waarschuwt tevens voor het groote gevaar, dat er in ligt, misbruik van dit vermogen te maken, of hetzelve te overspannen. Dit Hoofdstuk is der lezing en behartiging overwaardig, vooral voor hen, die zich met magnetiseren bezig houden.
Het negende Hoofdstuk maakt ons met eenige hindernissen, gevaren en misbruiken van het Magnetismus bekend. Wij moeten deszelfs lezing aanprijzen aan allen, die hetzelve als een onschuldig kunstje beschouwen. De voorzigtige Schrijver wil, dat men het in ziekten, zeer ligte ongesteldheden uitgezonderd, nimmer zonder toestemming en toevoorzigt van een' Geneesheer aanwende; dat men den gemagnetiseerde nooit alleen als een voorwerp van nieuwsgierigheid of wetenschappelijk onderzoek beschouwe; dat men de welvoegelijkheid en kieschheid zorgvuldig in 't oog houde, enz.
In het tiende Hoofdstuk deelt ons deleuze eenige opmerkelijke waarnemingen mede, waartoe zijne vijf-en-twintigjarige beoefening van het Magnetismus hem gelegenheid gegeven heeft. Wanneer men dezelve leest, zal er veel van dat wonderbare en geheimzinnige verdwijnen, hetwelk velen over deze kunstbewer-
{==349==} {>>pagina-aanduiding<<}
king verspreiden, en het vertrouwen, hetwelk de lezing van dit boek gewis in elken lezer opwekt, zal nog versterkt worden. Uit dezelve blijkt zoo wel het vermogen van het Magnetismus in het genezen veler kwalen, als dat het verre is van alvermogend te zijn; zij bevatten belangrijke bijdragen ter opheldering van het slaapwandelen, en ter bevestiging van het veelzins gevaarlijke dezes toestands, als men er ruw mede omspringt.
Eene korte zamentrekking van het verhandelde, en opwekking tot nader onderzoek dezer belangrijke zaak, besluiten dit deel, waarvan wij de aandachtige lezing en overweging, na het gezegde, toch niet opzettelijk zullen behoeven aan te prijzen.




Histoire des Sociétés secrètes de l'Armée, et des Conspirations militaires qui ont eu pour objet la destruction du Gouvernement de Bonaparte. Paris. 1815. 8vo. 348 pag.

De titel van dit boek kan bezwaarlijk nalaten, belangstelling te wekken. Het werk zelf is inderdaad ook belangrijk, en toch misschien te arm aan welbewezene daadzaken en een volkomen licht, over het gansche verhaal verspreid, om, vertaald zijnde, bij onze Landgenooten genoegzame belangstelling te vinden. Het is om deze reden, dat wij het niet ongepast vinden, eenig algemeen verslag van den inhoud te geven. Te weten, een Officier, met name oudet, een jong man van verwonderlijke bekwaamheden, schoon tevens zeldzame grilligheden, van brandenden ijver voor het groote en goede, schoon in zijn bijzonder gedrag niet altijd geregeld, vond in eene onbeduidende, maar geheime, vereeniging van jonge lieden in Franche-Comté de bouwstof tot eene Maatschappij, welke hij in den smaak der Vrijmetselaars en andere soortgelijke Genootschappen

{==350==} {>>pagina-aanduiding<<}
inrigtte, en door gansch Frankrijk, maar vooral door de Armee, uitbreidde. Er bestonden rangen in dezelve, welker hoogste nader en nader aan het eigenlijk geheim kwamen, hetwelk was, de tirannij en het ongeluk, waaronder Frankrijk zuchtte, te doen ophouden. Oudet, intusschen, met den naam van Censeur aan het hoofd geplaatst, bestuurde, zonder dwang, maar met de volslagenste heerschappij, het gansche ligchaam. Het is natuurlijk, dat zoo iets vele voorbereiding kon vorderen; dat de volkomen juiste rigting niet in ééns te bepalen was; dat de noodzakelijke vereenlging der verdrukte partijen vele moeite kostte; en dat de alleruiterste voorzigtigheid moest in acht genomen worden, zou de scherpzigtige Policie niet achter het geheim raken. Doch, wij zeiden reeds, dat dit het eigendom van weinigen was, lieden van beproefde trouw en moed, die zich geheel aan de belangen der Maatschappij, van haar hoofd en der goede zaak toewijdden, en, ten teeken daarvan, zelfs andere, gepaste en beduidingrijke namen bij de broederschap aannemende. Aan den eenen kant, echter, belette dit niet, dat het bestaan eener geheime vereeniging ontdekt, haar doel vermoed, en, onder andere, oudet zelf herhaalde malen uit den dienst gezet en in eene soort van ballingschap verwezen werd; noch aan de andere zijde, dat deze en volgende gebeurtenissen met de hoofden de broeders, ook der laagste rangen, het ware oogwit deden gissen, en de Maatschappij deels inkortten, maar deels ook bevestigden en nader aan haar oogmerk bragten. Moreau was voor een' korten tijd Censeur, ja behield dezen titel ook na zijne ballingschap, schoon de teruggekeerde oudet toen wederom, onder den naam van Procenseur, de magt uitoefende. De Maatschappij, intusschen, was niet betrokken in het onderwerp zijner beschuldiginge, maar wel in de stoute taal, die zich voor hem verhief, en
in de verlossing, die men, in gevalle van halsstraf, had voorgenomen. Op soortgelijke wijze is het ook met de zamenzwering van mallet gele-
{==351==} {>>pagina-aanduiding<<}
gen, die, daar oudet hem als Adjudant gediend, en als een braaf en onverzettelijk man had leeren kennen, door dezen, op het slagveld van Wagram gesneuveld, of welligt vermoord, tot zijnen opvolger was benoemd, maar geenszins slaagde, om zich, even als deze, tot de ziel van het gansche, nu veeleer kwijnende, ligchaam te maken. Hij handelde dus meer op eigen hand, doch niet zonder te steunen op het geheim verbond, en zonder hieraan zelfs het denkbeeld en het gedeeltelijk slagen te danken te hebben; gelijk dan de Schrijver onderscheiden daadzaken en bewoordingen uit de openlijke akten aanhaalt, die zulk eene verborgen magt blijkbaar vooronderstellen. De eigenlijke slag, in tegendeel, die den Dwingeland van wege de Maatschappij zelve op het punt was te treffen, en die in eene opligting op eene reis naar de Jura zou bestaan hebben, mislukte door zijne verandering van weg, waarschijnlijk op het verraad van een' der Koningsgezinden, uit Engeland overgekomen.
Ziedaar eenige trekken, om de zamenzwering des Philadelphes in haar beloop eenigzins te doen kennen. Het spreekt van zelve, dat in de bijzonderheden vele wetenswaardige zaken, zoo tot opheldering van openbare en bekende gebeurtenissen, als misschien van den geest en het karakter veler Franschen van aanzien in het leger en den staat, moeten voorkomen. Het is waar, al het hier verhaalde is, zoo men wil, onbewezen, en zelfs onvolledig en in vele opzigten vrij donker. Doch het draagt, dunkt ons, in het algemeen alle blijken, ja bewijzen, van gegrondheid; en meent de Schrijver, dat, zoo moreau niet ongelukkig gesneuveld ware, hij ligt aan het hoofd der Fransche armee in het vaderland zou zijn teruggekeerd.
Tot een staal deelen wij het volgende mede uit de geschiedenis der aanleiding van moreau's ballingschap; de zamenzwering van pichegru en de zijnen, welke de Schrijver (in tegenstand met dien der Memoires secrètes de Nap. Buon.) niet wil gehouden

{==352==} {>>pagina-aanduiding<<}
hebben voor door het Gouvernement uitgelokt. Hij zegt van moreau: ‘Na met vele kracht en klaarheid de redenen ontvouwd te hebben, die hem beletten aan de zamenzwering zelve het gezag van zijn' naam te leenen, voegde hij er bij, dat hij geen beletsel zag voor de vervulling van het ontwerp der zaamgezworenen, dat zeer uitvoerbaar was in dien tijd, toen buonaparte, nog kwalijk bevestigd in zijne verweldiging, de uit wendige vormen der dwingelandij nog niet geheel bezigde, en zich, ten minste door de militairen, liet naderen. Hij stelde pichegru voor, de zorg en verantwoordelijkheid dezer onderneming aan de stoute knapen te bevelen, van welken hij vergezeld was; latende aan den loop der dingen de onmisbare uitwerkselen over, welke volgen moesten. Het was niet mogelijk, dat, na de verwijdering van buonaparte, de Senaat op iemand anders de oogen wierp dan op moreau, om hem de teugels van den Staat aan te vertrouwen, en hem in de waardigheden van den Eersten Konsul te doen treden. Eenmaal tot dat punt gekomen, stelde moreau, met eene groote magt bekleed, het Charter aan den Koning voor, en bood hem den troon aan: maar hij bood hem aan in naam der natie, en na voor haar onderhandeld te hebben. Zijn Dictatorschap was slechts een zachte overgang tusschen de dwingelandij en het wettig bewind; maar deze geruststellende overgang voorkwam alle gevaren en bevredigde alle partijen. Zij joeg echter den Koningsgezinden schrik aan, door de trouweloosheid van buonaparte aan het mistrouwen gewend, en vreezende zich nutteloos op te offeren, om de eerzucht van eenen nieuwen verweldiger te dienen. Deze wederzijdsche ongerustheden, deze wederkeerige achterhoudendheden, voortspruitende uit het oorspronkelijk gebrek der zamenzwering, te weten, de verscheidenheid der grondstoffen, (georges, pichegru,
moreau, Emigranten

{==353==} {>>pagina-aanduiding<<}
uit Engeland overgekomen, en nog schroomachtige Republikeinen) deden haar in eindelooze verschuivingen vervallen, en veroorzaakten haren ondergang.’




Reis door België, in het Jaar 1814. Met Platen, Kaarten, Gezigten en Kostumen. Te Amsterdam, bij E. Maaskamp, en te Brussel, bij P.J. de Mat. 1815. In 8vo. XV, 166 Bl. f 3-18-:

Zoo veel te nader wij ons thans weer met Braband vereenigd vinden, zoo veel te belangrijker is deze reis door die, op zichzelve reeds gewigtige, provinciën, welke de Franschen met den naam van Belgique hebben bestempeld. Aan dit belang beantwoordt de naauwkeurigheid, met welke van de voornaamste steden, bronnen van bestaan, merkwaardigheden, volkskarakter enz. gesproken wordt, met kwalijk. Wij hebben het dan ook met veel genoegen gelezen, en zouden zeer zeker niet nalaten hetzelve mede te voeren, wanneer wij naar eene of andere der bezochte plaatsen wilden reizen, waartoe het, door de opgave van de voornaamste routes, diligences, bargies, ja ook logementen in onderscheidene steden, des te geschikter is. Onze landgenoot zal uit het hier gegeven verslag, op nieuw, zien, welk een schoon land inderdaad dit België zij. Het moge al de aandacht treffen, dat de meeste steden in hetzelve, sedert derzelver bouwing of hoogsten bloei, ontzaggelijk in bevolking hebben verloren; dit getuigt alleen van de buitengemeene grootheid, waartoe het door handel, fabrijkwezen als anderzins, eenmaal is geklommen geweest, als ook van de wisselvalligheid der menschelijke zaken, die den stroom des ruimsten voorspoeds elk oogenblik verplaatst, en daardoor op vele plaatsen gedenkteekens overlaat van eene eenmaal hoog geklommen magt. Hetzelfde zien wij - niet slechts nu in ons vaderland plaats grijpen, schoon tot op dezen oogenblik verscheidene steden bestaan, waar het verval niet, althans in den eersten opslag niet, merkbaar is; maar dit zagen wij sedert lang aan Leyden, aan Enkhuizen en andere, wier bevolking sinds jaren in geene evenredigheid staat met vroegere jaren of eeuwen. - Hoe veel hebben de Brabandsche provinciën, Luik er onder gerekend, niet

{==354==} {>>pagina-aanduiding<<}
behouden, hier in haren ten uiterste vruchtbaren grond, daar in de bergwerken, elders vooral ook nog in de fabrijken, in den handel en de nijverheid des volks! Welke heerlijke steden! welke volkrijke en welvarende dorpen! welk eene algemeene vrolijkheid! welk eene kracht en talent, slechts op vreedzamer tijden en eene eigene (nu plaats grijpende) zachte en alles goeds bevorderende regering wachtende, om zich volkomener en volkomener te ontwikkelen! Waarlijk, het nieuwe rijk der Nederlanden is een der schoonsten, en kan, bij eenen gunstigen loop der zaken, misschien nog eenmaal een der eersten worden, met Engeland en elk ander gezegend en magtig gebied wedijverende in het benijdenswaardigste, en tevens schitterendste, geluk. Bij het lezen zal men, echter, zien, dat niet zoo geheel bepaald het aangewonnen deel der heerschappij van onzen Vorst hier beschreven is; hetgeen destijds zelfs nog niet stellig als zoodanig bekend, veel min juist begrensd, was. Integendeel, wij vinden hier voormaals Hollandsche, thans Pruissische, nog Fransche, plaatsen in-, en daarentegen b.v. Luxemburg buiten-gesloten. Doch, gewisselijk is de toestand der aangrenzende landen mede niet onbelangrijk voor dat gebied; en in allen gevalle heeft het werkje hierdoor een te duidelijker kenmerk van eene, niets bijzonders bedoelende, onpartijdige opgave en schatting der dingen. - Wij hebben hier en daar, bij het lezen, een vouwtje gelegd, en willen daarvan nu gebruik maken tot eene en andere aanhaling.
‘Luik - ligt besloten tusschen de Maas en naburige hoogten, vanwaar dan hare breedte geenszins evenredig is aan hare lengte. Ook daardoor zijn de straten in het algemeen zeer naauw en slecht geplaveid, en de huizen daarentegen, bij de duurte van den grond, zoo hoog opgetrokken, dat zij de straten zeer verdonkeren. - Tegenwoordig heeft zij niet meer dan 45,000 inwoners. Enkele gebouwen, vooral op het Eiland achter de St. Jakobs-kerk, zijn schoon en nieuw, zeer veel afstekende bij de overige huizen, die meestal in den Gottischen trant zijn aangelegd. Het voormalig paleis der Prins-Bisschoppen is een groot vierkant, welks gevels in eenen goeden smaak naar de Ionische bouworde vervaardigd zijn. Het Binnenhof berust (rust) op een aantal zuilen, welker onevenredige kortheid en dikte ontsiert. - De Kaai aan den Maaskant verschaft eene zeer schoone wandeling. Een

{==355==} {>>pagina-aanduiding<<}
heerlijk bronwater treft men allerwegen aan in de Fonteinen, welke in alle gedeelten der stad voorhanden zijn, zonder dat echter de hoogere kunst zich daarin onderscheidt. Ook de Citadel, - want men wil deze stad onder de vestingen hebben gerekend, en zij is door hare ligging en drooge grachten tamelijk sterk, - ofschoon niet groot van omtrek, ligt ongemeen bevallig en geeft een treffend gezigt, zoo wel op de stad, die onder de voeten ligt, als over den westelijken oever der rivier en over de menigvuldige kromten, waarin zij zich nu eens verliest en dan weder te voorschijn komt.
De stad Luik is rondom met steenkoolgroeven omgeven. - Men rekent de dagelijksche uitgravingen op een millioen ponden, waarvan de 4000 pond omtrent 11 guldens Hollandsch kosten.
- De voornaamste fabrijken zijn die der geweren, sabels, degens, pistolen en messen van allerlei soort en prijzen. - Ook heeft eene kanongieterij, in de laatste jaren opgerigt, door middel eener dampmachine, zeer keurig werk, en bevindt zich, des noods, in staat om dagelijks 10 tot 15 kanonnen te leveren. Het ijzer in bladen, en het zoogenaamde ballast-ijzer, wordt van eene zeer goede hoedanigheid vervaardigd. De Pletmolens leveren jaarlijks ten minste 9 tot 10 millioenen ponden. Hierbij komt nog de fabrijk van vijlen, van 3 tot 15 duim, schroeven, aanbeelden, spijkers en allerlei soort van staalwerken in den Engelschen trant, die in uiterlijke gedaante en in deugd zeer voldoen.
Onder de gewevene stoffen munten uit de flanellen, broeken en kousen, vooral ten behoeve der Armee; gelijk dan ook schoenen, ransels, patroontassen, knoopen, in één woord, alles gemaakt wordt, wat tot de soldaten-kleeding behoort.
Voorts onderscheiden zich de lijmkokerijen, katoenspinnerijen en eene papiermakerij, door de treffelijkste voortbrengselen.
In de nabijheid dezer stad, te Herstall, Glons, Jupille, en vooral te Huy, worden allerlei galanteriën, stroohoeden, blik en ijzeren gereedschappen van allerlei soorten, tot zeer goedkoopen prijs en zeer goed, vervaardigd. De bouwsteenen, wetsteenen, vuursteenen, en bovenal de zoogenoemde steenkalk van de beste hoedanigheid, worden in groote hoeveelheid van de laatstgenoemde plaats verzonden.’
‘- Naauwelijks zet men eenen enkelen voet van het kool-
{==356==} {>>pagina-aanduiding<<}
gebergte rondom Luik in het lagere Limburgsche, of een geheel landelijk tooneel vertoont zich allerwegen. Een aantal verstrooide hutten, deels van hout, deels van gebakken steen; heerlijke weiden met grazend vee; heuvels, golvende met treffelijk graan, of ook met hoogstamde boomen versierd, en de woningen zelve overal met vrolijke landlieden bezield: dit alles verschaft een allezins bekorend gezigt. Inderdaad, wanneer men hier elken landman, als het ware, op zijn eigen grond, den onderscheidenen landbouw, zoo wel omtrent zijn vee, als omtrent zijne akkers, ziet verrigten, dan zou men welligt alhier het eigenlijke paradijs zoeken, waar de mensch, overeenkomstig zijne natuurlijke bestemming, de aarde bebouwt en bezit. Van huis tot huis bijkans ontmoet men den boer van echten stempel, die van de vette melk zijner goed gespierde koeijen de treffelijkste kaas bereidt, dan weder den naarstigen spinner of wever, die de wol zuivert en bearbeidt en daarvan goede kleedingstoffen vervaardigt, of wel bij een talrijk huisgezin de belangrijke hoedanigheden van landman, wolspinner en wever onder één dak, ja in één persoon vereenigt.’
Ziende, dat het onmogelijk is, den veel omvattenden, afwisselenden inhoud van het werkje door aanhalingen maar eenigzins te doen kennen, willen wij liever de dagteekeningen der acht brieven, benevens de in hetzelve zoo nuttige kaarten en platen, nog opgeven, ten einde over den loop der reize en een en ander wat nader te doen oordeelen, en eindelijk van de aanmerkingen gebruik maken, welke op het einde, als eene soort van recapitulatie, voorkomen. Antwerpen (reize derwaarts en verblijf;) Brugge; Brussel; Leuven; Luik; Aken; Keulen; Arnhem. - Kaart van België, met de postroute en afstanden der steden; Gezigt op Antwerpen over de Schelde; Platte grond van Antwerpen; Schouwburg te Rijssel; Gezigt op het kasteel Schoonenberg bij Laken; Vergezigt van het kasteel Schoonenberg op Brussel; Platte grond van Brussel; Het Park te Brussel; Eene burgervrouw van Brussel, met hare dienstmaagd van de markt komende; Boerinnen, uit den omtrek van Brussel, naar de markt gaande.
‘De gevoelens der Belgen omtrent hun toekomstig lot staan nagenoeg gelijk met hunne afzonderlijke wenschen.’ Sommigen verlangen een afzonderlijk volksbeslaan; eene andere partij vleit zich met eene naauwe verbindtenis met Engeland,

{==357==} {>>pagina-aanduiding<<}
waarvan dit land een afzonderlijk deel en bestuur zou kunnen uitmaken; eene derde partij verklaart zich voor een onafhankelijk medebestaan met Frankrijk, onder een afzonderlijk bestuur, of wel, des noods, voor eene departementale inlijving met dat land, op den laatst voormaligen voet; nog eene vierde partij hecht zich aan de voormalige betrekkingen met Oostenrijk, en - om niet te spreken van eenen kleinen aanhang voor Pruissen - de vijfde en verre de grootste verkiest Holland onder Oranje: wordende gronden en tegengronden van ieders gevoelen door den Schrijver opgegeven en beredeneerd,
‘Eene andere bijzonderheid, van welke ik, in mijne voorgaande brieven, niet gewaagde, was het uiterlijk voorkomen en karakter der Belgen, dat zich zoo regtstreeks van andere natiën onderscheidt. Natuurlijkerwijze maakte het eene gedeelte hierin een aanmerkelijk verschil met het andere. Dat van het oude Vlaanderen heeft nog de meeste hoofdtrekken bewaard, die aan de Nederlanders in het algemeen eigen plagten te wezen. Die deelen daarentegen, die of aan Frankrijk grenzen, of tot de Rijnoevers naderen, bezitten slechts weinige overblijfselen daarvan. Over 't geheel zijn de mannen vrij welgemaakt, ofschoon een weinig te gezet naar evenredigheid hunner lengte, welke doorgaans zeer middelmatig is. Behalve de Luikenaars, die, als 't ware, eene natie op zichzelve uitmaken, teekent het gelaat meer rondheid dan scherpte, en men ontmoet alzoo, op het uiterlijk aanzien, geenszins die schranderheid, dat vernuftige en zelfstandige, hetgeen men anders uit den over het geheel genomen gezonden dampkring zoude vermoeden. De gestrenge Gelaatkundige bemerkt misschien dadelijk eene vermenging van ras, welke hareu oorsprong heeft in eene langdurige overheersching onder verschillende Hoofden, in de uit Frankrijk overgevoerde zeden, en in het toenemend gebruik eener vreemde taal bij den middel- en de hoogere standen. - Onder de vrouwen ontmoet men eene groote menigte van meer dan dagelijksche gezigten, die zich boven het middelmatige verheffen; alhoewel men haar, over het geheel genomen, al mede naar evenredigheid al te gezet, en armen en beenen te kort moet noemen.
Nog eene andere opmerking biedt mij de inwendige rijkdom des lands, die, bijkans overal, deszelfs bewoners tot eene ongemeene nijverheid lokt. Betooverende, gelijk ik u reeds

{==358==} {>>pagina-aanduiding<<}
meldde, zijn veelal de gezigten, door de hand der natuur, zonder tooisel der kunst, wijd en zijd verspreid. Maar van te hooger waardij is deze aanschouwing, omdat de landbouw in al zijnen heerlijken omvang alles bezielt; terwijl juist daar, waar de kool- of ijzer-mijnen hare nuttige voortbrengselen aanbieden, eene dubbele vruchtbaarheid zich verspreidt, en de enkele vinger des landmans bijna den arbeid van den geheelen ploeg vergoedt. - Van de fabrijken en trafijken heb ik te voren reeds zoo veel aangeteekend, dat elke herhaling slechts zou dienen om den toegewezen lof te verzwakken.
Ook de kunsten, hoe zeer ver beneden den roem, dien de Vlaamsche school eenmaal te regt bezat, worden niet vergeten; en de lust, die in vele steden zorgvuldig aangehouden en meer en meer ontstoken wordt, belooft eene steeds gelukkiger toekomst; enkele meesters betreden reeds het oude voetspoor met vrucht, om aan andere natiën den lauwer der overwinning te betwisten. Het aandenken aan groote meesters moet deze streving bij aanhoudendheid versterken. De leningstoel zelf van den grooten rubens, thans nog in de Schilderschool te Antwerpen prijkende: deze rood-lederen stoel, met kleine spijkers van geel koper ineengezet, en in den rug met zijnen naam, zijn wapen en het jaartal van 1633 voorzien; deze stoel, waarin de groote man duizenden zijner stoute gedachten ontwierp en in een onnavolgbaar koloriet uitdrukte, moet gewis elken kunst-zin uitlokken en tot nastreving dringen. De beste stukken, 't is waar, zijn uit deze gewesten vervoerd, en men mist daardoor de keurigste voorbeelden; dan, het bestaan der afzonderlijke kabinetten (waarvan boven breeder melding) van onderscheidene liefhebbers kan misschien dit gebrek, ten minste eenigermate, vergoeden, en welligt wordt hierdoor de gelegenheid geboren, om den smaak naar den tegenwoordigen meer beschaafden tijd te wijzigen, het genie zuiverder te rigten, en de sieraden aan de eenvoudigheid der natuur zelve te onderwerpen.’




Oden en Gedichten van Mr. Rhijnvis Feith. Vde en laatste Deel. Te Haarlem en Zwolle, bij F. Bohn en D. van Stegeren. 1814. In gr. 8vo. f 3-12-:

Het is geheel aan den Recensent te wijten, dat dit werk

{==359==} {>>pagina-aanduiding<<}
eerst nu in dit Tijdschrift vermeld wordt. Het is onnoodig, redenen ter verschooning bij te brengen (welke noch bij den Heer feith, noch bij het Publiek, misschien, van genoegzaam gewigt zouden geacht worden) voor deze zoo late aankondiging, welke weinig meer zal kunnen behelzen dan den nagalm van den regtmatigen lof, van alle zijden reeds den Dichter toegebragt. Al komen wij wat achteraan, wij ontvingen toch dezen bundel met het hoogste genoegen, beschouwende denzelven met eenen zekeren eerbied en met een gevoel, niet ongelijk aan de aandoening, welke men ondervindt bij het ontvangen van het laatste geschenk eens dierbaren vriends, die ons voor altijd vaarwel zegt. Inderdaad, de Heer feith heeft, als Volksdichter, aanspraak op de erkentelijke hulde zijner landgenooten, welke hij, sedert zoo vele jaren, door zijne regt vaderlandsche zangen zoo hartelijk aan zich verbond. De vriend zegt den vriend vaarwel. Feith, de zoo algemeen geliefde Dichter, neemt afscheid van zijne medeburgers, door hun de laatste uitboezemingen van zijn hart aan te bieden. Hij doet dit op eene wijze, welke hem allezins tot eer verstrekt. ‘Ik heb (zegt hij, in het voorberigt) als oud Nederlander, ik heb als Christen gedicht. Zeker verliezen mijne Landgenooten als Dichter thans aan mij weinig. Grooter Dichters hebben mij vervangen, en bij gunstiger tijden (want wie durft nu (*) hartetaal spreken?) zullen derzelver voortbrengselen, wat de kunst betreft, hun mijn verlies ongetwijfeld dubbel vergoeden. Maar deze bemoedigende gedachte late men mij, dat, bij hoe veel minder kunst dan ook, mijne gedichten toch altijd door derzelver inhoud, en het warm gevoel, daar ze mede vervaardigd werden, bij Nederlandsche en godsdienstige harten eenige waarde zullen behouden, en mogelijk hier en daar nog een gevoel verwekken, of verlevendigen, dat den onsterfelijken mensch
helpt vormen, en 't welk de kunst alleen noch verwekken, noch verlevendigen kan.’ Behalve deze bescheidene en (wie zoude er aan twijfelen?) opregte betuigingen van onzen eerwaardigen Dichter, trof onze aandacht nog bijzonder 's mans aanmerking, rakende de hoogte, tot welke de dichtkunst thans bij ons geklommen is. De vrees, door den Heer feith geuit, dat de navolgers van de nu nog bloeijende meesters in de

{==360==} {>>pagina-aanduiding<<}
kunst gevaar loopen van, op den duur, in den trant van zwanenburg te vallen, verdient, zonder twijfel, aller behartiging. De Recensent zelf heeft eene soortgelijke aanmerking elders reeds (*) gemaakt; en, wanneer men de zaak onpartijdig inziet, valt het niet te loochenen, dat men zich, sedert eenigen tijd, te veel toelegt op verheffing, niet zelden ten koste van het gevoel. Doch de Heer feith, alleen het oog hebbende op eenige weinige Dichters van eene hooge vlugt, schijnt onderscheiden andere, regt verdienstelijke, Zangers, die den meer lagen, doch niet gemakkelijk te vatten, den zachten, teederen of bevallig-naïven toon zoo uitmuntend weten te treffen, niet volkomen regt te doen. Er zijn er toch, die in den opgegevenen trant allergelukkigst slagen. Doch men laat hun dikwijls niet het regt wedervaren, dat zij verdienen; daar men het genre niet genoeg onderscheidt, maar meestal, wanneer men van Nederlandsche Dichters spreekt, zich alleen bepaalt tot eenige weinigen, die uitmunten in het (gelijk de Heer feith zich uitdrukt) tegenwoordig bijna alleen bewierookte vak. Dit is te bejammeren, en ontmoedigend tevens voor menig waarlijk verdienstelijk Dichter, die wel de hooge vlugt van eenen helmers of loots niet bereikt, maar, in zijn vak, toonen uit het speeltuig weet te lokken, welke helmers of loots niet betrappen kunnen. Het ontbreekt niet aan Dichters, die aanleg en bekwaamheid hebben, om de andere dichtsoorten te beoefenen; maar, veeleer, aan algemeenen smaak voor deze, zoogenaamde, mindere dichtsoorten. Alles moet thans in de hoogte zijn en vliegen; en deze algemeene smaak heeft nu reeds eenige Zwanenburgianen voortgebragt, die geen vers kunnen maken, waarin niet de
Adelaar (de Condor begint hier en daar, naar wij hebben opgemerkt, vrij wat in trek te komen. Wie weet, wat gevolgen hieruit, op den duur, voor den Adelaar niet ontstaan kunnen!) op trotsche en forsche vleugelen het schitterend licht der gloeijende zonne in het brandend aangezigt vaart, enz. enz.
De aanmerking, door den Heer feith geopperd, schijnt ons belangrijker te zijn, dan velen misschien denken. Doch, waarom geeft hij slechts wenken? Hoe gepast en nuttig, hoe regt welkom zoude niet eene opzettelijke verhandeling over

{==361==} {>>pagina-aanduiding<<}
dit onderwerp van zulk eene hand zijn! - Dan, wij gaan over, om onze Lezers eenig nader verslag te geven van dit dichtwerk. Wij kunnen ons echter, uit gebrek aan ruimte, bij ieder dichtstuk niet afzonderlijk ophouden. De Opdragt aan den Souverein beviel ons bij uitnemendheid. Zij is kort, kiesch, keurig, waar, krachtig en roerend. De Dichter heeft hier den juisten toon getroffen. Men oordeele uit de vier eerste regels, welke wij meesterlijk noemen:

Door eeuwen, trotsch op roem en heil in 's Lands Historie, 
Door bittre ervaring, duur voor ramp en schand' gekocht, 
Heeft de Almagt zelf beslist, dat Neêrlands bloei en glorie 
Voor eeuwig aan 't bezit van Nassau is verknocht. 

Onder de schoonste stukken meenen wij voorts de eerste Ode, Voorzienigheid, te mogen rangschikken. Uit den aanhef zal men reeds feith's meesterlijke dichtpen ontwaren:

Waar ben ik? zaait het Noodlot schrikken, 
Natuur bedwelming voor mijn treên? 
Of stuuwt de Tijd in oogenblikken 
Een aantal eeuwen voor mij heen? 
Verdichting bloost en zinkt in 't duister, 
En Marathon's en Canne's luister 
Schijnt naauw een flikkring meer te biên. 
Span, zangster! span de Heldensnaren, 
En grijp met godenkracht de jaren, 
Die grijs van daden henen vliên. 
 
Het aardrijk davert - wapens blikkren, 
Waar 't lijdend menschdom angstig dool'. 
De vreeslijke oorlogsbliksems flikkren 
In 't eeuwig ijs der wereldpool. 
Hoe? leef ik in Homerus tijden, 
En zie ik Goden Goôn bestrijden, 
Naar willekeur van 't blind besluit? 
Of stort het Noodlot al de ellende, 
Die de Aardkloot van zijn' oorsprong kende, 
Vereenigd op mijn' tijdkring uit? 

Men vergelijke, deze regels lezende, feith's eigene, zoo even opgegevene, betuiging, en beslisse, of ons land aan zulk een' Dichter weinig verliest!

{==362==} {>>pagina-aanduiding<<}

Lief en schilderachtig is ons het stukje, De Weelde, voorgekomen. De volgende coupletten bevielen ons ongemeen:

Als het eerste Roosje ontluikt, 
Of de Berk wellustig ruikt 
Na een' zwoelen voorjaarsregen; 
Als een zwerm van Bijtjes stroomt 
Om den bloesem van 't geboomt', 
Smaakt er 't hart een hemelzegen. 
 
Als de morgen paarlen strooit, 
En de kim met purper tooit, 
Als de zon zich neigt naar 't westen; 
Onder arbeid, bij de rust, 
Aan het maal, gekruid door lust, 
Geeft Natuur er vreugd ten besten. 
 
Is het dagwerk afgedaan, 
Vrolijk lacht er de avond aan; 
Gulle kout zal 't hart onthalen; 
Of het Boschje lokt de min 
Tot zijn zwijgend lommer in, 
Bij 't gezang der Nachtegalen. 
 
Zinkt in 't eind' de koele nacht, 
Zielrust schudt de peuluw zacht, 
En geen wroeging drenkt met alsem. 
't Leger zwelt de leden aan. 
Onschuld zinkt op rozenblaân, 
En haar slaap is levensbalsem. 

Lief en eenvoudig-roerend is het, slechts uit drie coupletten bestaande, gedichtje: Aan eene Moeder. De stukken, aan eenige Karthaagsche en Grieksche helden toegewijd, zijn, naar ons oordeel, onder de besten van dezen bundel te tellen. In deze dichtsoort bezit feith groote verdiensten. Wie herkent niet uit onderscheidene trekken van het dichtstuk epaminondas den voortreffelijken Zanger van de ruiter? Ook de twee volgende stukken, Leuctra en Mantinea, vooral het laatste, zijn zeer fraai, in den echten stijl van feith. De zomersche Dag op het Land, eene Cantate, heeft zeer vele schoonheden van détail. Men weet, dat de Heer feith

{==363==} {>>pagina-aanduiding<<}
ook in de beschrijvende poëzij meesterlijk pleegde te slagen. Dat hij de kunst nog verstaat, moge het volgende recitatief bewijzen:

Het leven ruischt door 't veld, de melkmeid laat zich hooren. 
De grendel knarst, de deur ploft tegen muur en wand. 
Reeds trekt het logge paard gebukt de lange voren, 
Reeds piepen de assen, zwaar beladen, door het zand. 
De schapen blaten uit het dal de weide tegen. 
Het logge rundvee loeit zijn vreugd al grazend uit. 
Der Herderinnen lied verheft den morgenzegen, 
En door het vreedzaam veld weêrgalmt de herdersfluit. 

Het geheele eerste deel van deze (al te uitgebreide) Cantate beviel ons bij uitstek. Wij zouden echter oordeelen, dat de in het tweede deel ingevlochten Romance de harmonie van het geheel aanmerkelijk benadeelt. Men vergelijke het tralala en hopsasa, op bl. 146, met den statigen en verhevenen toon, die er op volgt. Overigens treft men in dit stuk onderscheidene proeven aan van 's Dichters vermogen in de klanknabootsing. Schoon men tegen het snorre, in dezen zin (bl. 156) eene taalkundige bedenking zoude kunnen maken, meent men toch hier het spinnen te zien en te hooren.

Trip trap, trip trap, wipt de voet, 
En het snorrend raadje spoedt. 
 
't Zal een draadje, zacht en fijn, 
Voor mijn Bruigoms hembdje zijn. 
Trip trap ... kirr .... hoe knarst de spil... 
Pof! - daar staat mijn raadje stil! 

Het dichtstuk: Aan napoleon, is krachtig. Regt dichterlijk zijn de volgende coupletten:

Getuigt het, bange tachtig jaren, 
Toen Neêrland, door zijn deugd nog groot, 
Het magtig Spanjen op de baren, 
En op het slagveld weêrstand bood! 
Zijn stalen moed kon martelvuren, 
Schavotten, honger, pest verduren, 

{==364==} {>>pagina-aanduiding<<}

Vertrouwde op God en overwon! 
Daar rees het zaligst Land der aarde, 
Dat aan zijn' voorspoed, roem en waarde 
Twee schittrende eeuwen boeijen kon. 
 
Zoo bonz' de Zee op klip en rotsen 
Al dondrend met haar golven neêr, 
De Blinkworm blijft haar woede trotsen 
En spot met al 't geweld van 't Meer. 
Zoo rijst, in walm van ambergeuren, 
De Feniks, schoon van dos en kleuren, 
Op 't ouderlijke nest uit de asch, 
En schudt en klapt de vlugge wieken, 
En groet het blozend uchtendkrieken, 
Sabea! op uw kruidgewas. 

De Gedachten op 's Dichters zestigsten Geboortedag bewijzen, dat het den Heer feith, in zulk een' gevorderden ouderdom, nog niet aan vuur ontbreekt. De volgende klanknabootsende regels mogen de gegrondheid onzer vroegere opmerking bevestigen. Bladz. 182 heet het van den Dood:

Dat dor, holoogig Rif, mijn schaauw van allen kant; 
Die vreesselijke zeis in zijne ontvleeschte hand; 
De lijken, die zijn' troon van bekkeneel omringen; 
Die aaklig zwarte stoet, zijn eeuwge hovelingen; 
Dat klinken van de spaê, dat dof geplof der klont 
Op 't holle van de kist; die weêrgalm in het rond; 
Dat somber kerkgewelf; dat vurig toortsgeflonker 
Op de enkle witte zuil bij 't alverzwelgend donker; 
Die vreesselijke zerk, die op mij nederzinkt; 
En dan, die eeuwge nacht, waarin geen star meer blinkt! 
God! wat al ijslijkheên! 

Mijn laatste Dichtsnik. Dit stuk roerde ons bijzonder. Wél den Grijsaard, die op zulk eenen toon zijnen zwanezang mag uitboezemen! Hij heeft gewisselijk zijnen roem niet overleefd. Neen, het moet zijn zwanezang niet zijn! Het geheele stuk bewijst, dat de echte dichtgloed nog in de aderen des eerwaardigen Zangers speelt. Wie nog zoo kan zingen, mag niet zwijgen. Het vaderland hoort nog met hetzelfde

{==365==} {>>pagina-aanduiding<<}
genoegen als vóór dertig jaren de toonen dezer lier. De hand, welke haar bespeelt, is niet half verdord. Zij bezit nog veerkracht genoeg, om vaste en stoute grepen te doen. Inderdaad, wij herkennen in dit stuk den teederen, gevoeligen feith. Liet onze ruimte het toe, wij zouden dit geheele vers, ter staving van onze uitspraak, overnemen. De herinnering aan vaderland en vrienden is vooral roerend. Het herdenken aan 's Dichters jeugd, te Leiden doorgebragt, doet eene treffende werking:

ô Leyden! doodsche graven gapen, 
Waar 'k eenmaal rozen heb geplukt. 
Ach! al die Dierbren zijn ontslapen, 
Of door den tijdgeest weggerukt! 
Uw reine grachten, schoone straten, 
Zijn mij nu eenzaam en verlaten. 
Ik treur, waar 't lot mijn schreden stiert; 
Maar, waar mij alles heeft begeven, 
De Kruyff! zijt gij mij nog gebleven, 
Een zuil, die mij een' bouwval siert! 
 
Nu, in dat huis, dat Man en Gade 
Ten heiligdom van smaak herschiep, 
Waar ieder vriendenmaal nog spade 
Een rein Socratiesch maal herriep. 
ô Schultens! 'k zal uw' naam niet noemen... 
De Kruyff! ik zal dien traan niet doemen, 
Die ook mijn hart zoo heilig is. 

En vervolgens:

ô Dierbren! die mijn ziel blijft eeren, 
Waar weemoed uit mijne oogen schreit, 
Zou u mijn hart terug begeeren? 
Neen! 'k juich in uwe zaligheid! 
Gij stierft nog eedle, vrije Belgen; 
Gij zaagt geen Vaderland verdelgen; 

{==366==} {>>pagina-aanduiding<<}

Gij krompt niet weg van smaad en schand'; 
Maar ik, ik, die hier om bleef zwerven, 
Die alles om mij heen zag sterven, 
Ik overleef mijn Vaderland. 
 
Mijn Vrienden! laat mij eenzaam weenen; 
Mijn vuur en kracht zijn weggestormd. 
Ach! alles, alles is verdwenen, 
Wat mij tot Dichter heeft gevormd! 
Wat eischt gij, dat ik meer zal zingen? 
Mijn stem kan tot het oor naauw dringen; 
Zij is het koeltje langs het strand, 
Dat, als de storm is afgedreven, 
De schrale berken nog doen beven, 
Die op een zandduin zijn geplant. 
 
Wat zou, wat kan mijn hart verblijden, 
Mijn' geest verheffen tot een' zang? 
Een Menschdom, half verteerd door lijden, 
Verminkt, ontadeld door den dwang? 
Zou ik, die, jongling, u vereerde, 
Mijn Vaderland! waar 't Noodlot keerde, 
Als grijze u honen door mijn Lied? 
Neen! 'k zal uw' roem ook zwijgend staven. 
Ik zong de grootheid der Bataven, 
Mijn Lier zingt hun' Verdelger niet! 

Dan, deze dichtsnik is de laatste niet geweest, en wij mogen met reden verwachten, dat de volgende, hier bijgevoegde, stukken nog door anderen zullen gevolgd worden. Na de nieuwe, zoo rampzalige gebeurtenissen in het naburig Frankrijk, dat land der muitzucht en beroering, mag men billijk verwachten, dat mannen, als feith, door heilige, geestverheffende gezangen, den vaderlandschen moed meer en meer zullen doen ontgloeijen.
De Val van napoleon, hier voorkomende, is stout en vaderlandsch, zoo als men van den vaderlandschen feith verwachten mogt. Het profetische, dat de Heer peith hierin opmerkt, komt ons geheel niet bijzonder voor. Iedereen toch konde reeds in Maart 1813 den val des Dwingelands

{==367==} {>>pagina-aanduiding<<}
voorzien, en weinigen voorzeker hadden toen verwacht, dat hij nog zoo lang weêrstand zoude geboden hebben; terwijl ook toen reeds bij velen de stille hoop gekoesterd werd, dat dit land, aan de heerschappij van Frankrijk onttrokken, onder het bestuur van het Huis van Oranje zoude gebragt worden. Bijzonder troffen ons in dit dichtstuk de volgende regels:

De dood eens zoons werd door een Moeder 
Niet als de grootste ramp gevreesd; 
Maar hem, met naauwlijks denkbaar grouwen, 
Als zeedlijk monster weêr te aanschouwen, 
Tot dier, tot duivel vaak verneêrd; 
Daar heeft zij, zinloos vaak van smarte, 
Met duizend dolken in het harte, 
Zijn' dood als gunst van God begeerd! 

De Heer feith behoefde waarlijk geene verschooning te vragen voor de plaatsing van het laatste dichtstuk, een gedenkteeken aan 's Dichters Echtgenoot, in 1813 overleden. De Recensent houdt het daarvoor, dat, zoo lang het gevoel niet uit de Dichtkunst gebannen wordt, dergelijke gelegenheidsverzen, waarin het hart zoo treffend spreekt, van onschatbare waarde zullen blijven. Deze regt hartelijke uitboezeming van 's Dichters gevoel gelezen hebbende, maakten wij, bij onszelve, de opmerking, dat het lot van den Heere feith toch bijzonder gelukkig is geweest. Door de fortuin genoegzaam begunstigd, konde hij zich, onbezorgd en kommerloos, geheel overgeven aan de beoefening der edelste kunst. In zijne jeugd - het tijdperk, waarin deze voordeelen het meest op prijs worden gesteld - als Dichter bewierookt, de lieveling der Natie, en op den duur steeds van alle braven geacht, vond zijne eerzucht eene ruime voldoening. Hij schijnt bijna geene rampen gekend te hebben dan de algemeene van het vaderland, welke hem, als man van sijn gevoel en regtschapen patriot, wel bijzonder moeten getroffen hebben, doch welke tevens die gevoelige en stoute gezangen deden ontstaan, waardoor hij den naam van vaderlandschen Zanger, bij uitnemendheid, verwierf, en zijn dichtroem werd vereeuwigd. Gelukkig, bovenal, in den huisselijken kring, mogt hij zijne geliefde en hem lievende Echtgenoot ruim veertig jaren bezitten. Zij schonk hem negen kinderen,

{==368==} {>>pagina-aanduiding<<}
die alle reeds gevestigd zijn, en thans de hoedende zorg hunner ouders ontberen kunnen. De Dood had eerbied voor zijne woning. Gedurende die veertig jaren ging hij dezelve steeds voorbij. Eindelijk trad hij voor het eerst op den drempel. Hij wenkte slechts, en 's mans Gade volgde hem gewillig. Zacht en zalig ontsliep zij, met de volkomenste zielerust. Zij ging haren Echtvriend vooruit. Zij zal de Engel zijn, die hem tot haren Hemelschen Vader leidt... en dáár verbeiden dan beide ouders hunne kinderen, wanneer deze hunne taak in het proefperk hebben afgedaan. - Waarlijk! het leven van feith, als mensch, burger, huisvader, en dichter, levert de heerlijkste trekken op voor een tafereel van aardsch geluk, dat schaars den sterveling te beurte valt. Moge dit geluk, thans door den dood eener geliefde onderbroken, niet verder gestoord worden, maar voortduren tot aan zijnen jongsten levensstond, welke spade aanbreke!





G. Bakker aan zijne Landgenooten. Te Groningen, bij W. van Boekeren. 8 Bl. f :-2-:

Beluisterd Gesprek, met een' Parijschen Brief, stig(ch)telijk voor Roomschen en Onroomschen. Te Amsterdam, bij J. ten Brink, Gz. 16 Bl. f :-2-:

Een woordje aan iedereen; of Zamenspraak, enz. Door A.J. Lastdrager. Tweede Druk. Te Utrecht, bij F.D. Zimmerman. 23 Bl. f :-3-:

Het is door toeval, dat dit stukje zoo veel later dan andere zijns gelijken wordt vermeld. Wij betuigen anders, hetzelve der goedkeuringe en aanprijzinge vooral niet minder waardig te keuren, dan eenig ander, waarvan wij verslag hebben gedaan. Eenvoudig, maar bondig, in ééns doorloopende, maar niet min klaar en geregeld dan vloeijende, houdt het eenigzins het midden tusschen eene vurige redevoering en eene afgemeten redenering, en verliest hierbij geenszins. Enfin, het stuk is te kort om er lang bij stil te staan; maar het voert de meeste algemeene punten ter opruiming en bemoediging aan, en zulks met eene wel vaardige en geschikte hand. Wij dan-
{==369==} {>>pagina-aanduiding<<}
ken den Heer bakker, en hopen, dat de vereischte uitwerking niet zal achtergebleven zijn.

Dit stukje heeft bijzonder ten oogmerk, den Roomsch-Katholieken een vaderlandsch hart onder den riem te steken. Hetzelve heeft deze eerste verdienste van dergelijke stukjes, dat het er waarlijk net zoo uitziet, alsof het gesprek zoo gehouden ware. De inhoud is bestrijding der vreeze voor partijdigheid jegens hunne geloofsgenooten, en des denkbeelds, dat zij in dit opzigt verloren hebben bij de tegenwoordige orde van zaken, en misschien zouden kunnen winnen bij eene nieuwe omwenteling. De gronden zijn: dat napoleon een vijand is van den Godsdienst, gelijk van alles goeds, - dat wij in geen geval lodewijk kunnen weerom krijgen, - en dat er ook ruim zoo veel kans is, dat de Prins van Oranje - alware het maar om hen te winnen - den Roomschen bescherming en gunst zal betoonen, als lodewijk, die, in allen geval, nooit vele partijdigheid voor hen getoond heeft - misschien juist om de Protestanten te believen, en hun zijn eigen geloof te doen vergeten. - Wij kunnen het werkje niet dan in allen opzigte prijzen; schoon wij altijd vreezen, dat zulke stukjes niet genoeg zullen komen in die handen, waar zij eigenlijk van belang zijn, - die der mingeoefende menigte.

Nog een stukje voor het volk, inzonderheid der min beschaafde klassen. En tot onze vreugd lezen wij op den titel: Tweede druk. Het verdient deze onderscheiding niet minder, dan dezelve, juist daarom, van belang is. Het loopt over alle de voornaamste bezwaren tegen de tegenwoordige orde en stand der zaken, - landmilitie, Fransche wetten, enz. enz. Het behandelt die in eene zamenspraak, waarin de regte volkstoon ons toeschijnt bijzonder wel getroffen te zijn. Het redeneert in dien trant regt bondig. De Heer lastdrager verdient over hetzelve allen lof en aanmoediging. Waarlijk, het is van belang, dat hun, die den zegen onzer laatste Omwentelinge, en de zuivere bedoelingen van het Bewind, nog miskennen, die zich door kwalijkgezinden, malle betweterij of bekrompen eigenbaat laten vervoeren tot gemor, en voor het minst slappe handen ronddragen, bij de tegenwoordige behoefte aan eensgezinde kracht en geestdrift, -
{==370==} {>>pagina-aanduiding<<}
het is van belang, dat hun de oogen geopend worden. En dit woordje is daartoe een uitmuntend huipmiddel. Wij moeten eenen ieder aanbevelen, hetzelve zoo veel mogelijk te verspreiden en in de regte handen te helpen brengen.




Memorie gerigt aan den Koning, in Julij, 1814, door den Heere Carnot, Luitenant - Generaal, enz. enz. enz. Te Amsterdam, bij H. Gartman. 1814. In gr. 8vo. VIII, 55 Bl. f :-15-:

Het is al verscheiden weken geleden, dat wij deze Memorie lazen. Door een toeval bleef zij tot hiertoe, onbeoordeeld, bij ons liggen. Het publiek verloor daar niet veel bij. De eigenlijke liefhebbers van politiek hebben eene uitvoerige beschouwing van dezelve in den Herkaauwer kunnen lezen. En voor hen, die geene bijzondere zucht tot staatkundige bespiegelingen, uit den schrikkelijken maalstroom der omwentelingsperiode, hebben overgehouden, bevat zij waarlijk niets aanlokkelijks, maar integendeel zeer veel terugstootends.
Het heeft zelfs zijne belangrijke zijde, dat wij het stuk nu eerst in handen nemen. Dit bespaart ons een groot deel verwondering en gissingen, hoe het mogelijk ware, dat iemand zoo onbeschaamd, zoo stout, zoo mal revolutionair kon snappen, als in dit stuk geschiedt. Geen wonder, hij verwachtte den ouden Baas spoedig terug; hij was reeds van de stevigheid van het complot verzekerd, dat hem moest terugbrengen; hij had misschien reeds order om die Jakobijnsche begrippen op te krabben en te verdedigen, en meteen dien haat tegen de getrouwe aanhangers van den Koning te wakkeren, van welken de Aartsdwingeland welhaast zijnen steun en zijne kracht meende te maken. Ja, nu wordt ook deze taal te gelijk verstaanbaarder, en nadrukkelijker ter waarschuwing voor ons: ‘De magtige natie zal weldra tot zichzelve zijn gekomen van de ontsteltenis, welke de plotselinge verschijning eener voorbeeldelooze Coalitie, welke niet vernieuwd kan worden, bij haar heeft te weeg gebragt. Zij, die men vernield dacht, zijn niet meer dan verstrooid; en indien een dergelijke kruistogt’ enz. Wie herinnert zich dit zelfde woord uit de proclamatiën van napoleon niet? In één woord, deze zottelijk-patriotsche Memorie, vol geschreeuw

{==371==} {>>pagina-aanduiding<<}
tegen den aanhang des Konings, ja tegen den Koning zelv', vindt hare oplossing in de komst van buonaparte, gelijk zij wederkeerig ten sleutel zoo wel van de mogelijkheid als van de gevolgen dier komste kan verstrekken. Bij een zoo zwak bewind (de goede lodewijk werd doorniets dan verraders of onkundigen en zorgeloozen omringd) moest eene gevaarlijke gisting van den ouden zuurdeesem ontstaan, moesten de duivelen, die uit den hemel gevallen waren, pogen hunne netten te spannen, moest het gezwets van vrijheid bij de oude republikeinen, vooral van krijgsroem bij de soldaten, en in het algemeen van herstel der nationale grootheid, een gevaarlijk zaad van vernielenden opstand worden.
Ziedaar dan het oogpunt, waaruit wij deze Memorie aanzien, en het éénige nut, dat er uit te trekken is. De redeneringen zijn Fransch, dat is, vooral in wijsgeerige onderwerpen, oppervlakkig, schoonschijnend, doch weinig beteekenend; even zulke kaartenhuisjes, als waarop wij voorheen onze vrijheid en ons geluk meenden te kunnen bouwen, doch waarmede wij zoo deerlijk zijn ingestort. De stijl is vrij lam, en, tot de vertaling toe, verre van meesterlijk.









Bij het intrekken van Napoleon Buonaparte in Parijs. Door Petronella Moens. Te Utrecht, bij F.D. Zimmerman. 15 Bl. f :-6-:

Viertal Vaderlandsche Gezangen, uitgesproken in Felix Meritis, enz. door M. Westerman. (Inhoudende: Kreet aan de Menschheid; Aan Amsterdam; Het Geuzenlied; De gewaande Dood van Napolenon.) Te Amsterdam, bij J.G. Rohloff. 32 Bl. f :-12-:

Krijgsliederen. Opgedragen aan alle Verdedigers van het Vaderland. Door B. Klijn, Bz. Te Amsterdam, bij J. van der Hey. 15 Bl. f :-4-:

Wapenkreet. Door A.N. van Pellecom. Te Schiedam, bij J.H. Sweben. 16 Bl. f :-4-:

Lofzang aan de vrijwillige Verdedigers van het Vaderland.

{==372==} {>>pagina-aanduiding<<}
Door D.H. ten Kate van Loo. In 's Gravenhage, bij A. van Hoogstraten, Jun. 7 Bl. f :-4-:

Wij kunnen slechts een kort verslag van de menigte der dichtstukjes geven, welke de vaderlandsche geestdrift wederom oplevert. Wij meenen daarmede ook te beter te kunnen volstaan, in zoo verre de Dichters, en hunne manier en trant, reeds bekend - of zoodanig zijn, dat de stukken juist niet als voortbrengsels der kunst zijn te waarderen.
Het eerste heeft plaats met Mejufvrouw moens, wier eigenaardige wijze van gevoelen en zeggen zich hier niet verzaakt. Haar stuk deelt zich overigens in een' eersten en tweeden zang, in eenen krijgszang der vaders, der moeders en vrouwen, der Nederlandsche maagden, en slot. De maat wisselt op gelijke wijze af, maar heeft over het geheel dit bijzondere, dat de eerste en derde regel van elk couplet rijmeloos zijn. Wij lazen het vloeijende, zaakrijke, hartelijke gedicht met veel genoegen.
Niet min, noch min gunstig, bekend is westerman. Hij behoort veeleer onder de vaderlandsche Barden bij uitnemendheid. Zijne dichtader, anders aan een liefelijk kabbelend, ondiep stroompje niet ongelijk, bruist hier somtijds en graaft zich eene diepe bedding, zonder nogtans haar eigen karakter van zachte vloeibaarheid ooit duurzaam te verzaken. Allerbijzonderst behaagde ons, onder de vier hier gegeven stukjes, het Geuzenlied, om den inval, om het waarlijk keurig onderwerp, dat wij echter bij herhaling, met nog meer uitvoerigheid en duidelijkheid, ook naar de onkunde in de geschiedenis berekend, wenschen herhaald te zien. Over het geheel hebben wij zeer veel schoons in deze stukken aangetroffen. Verscheiden coupletten verrukten ons om derzelver fraaije beschrijving. Slechts stieten wij hier en daar op eene kleine duisterheid, op iets onbepaalds, raadselachtigs of vreemds in de uitdrukking, dat ons de vrijheid doet nemen om den Dichter te waarschuwen, dat zucht, om spoedig en teffens vloeijend verzen te maken, hem niet onachtzaam op de klaarheid, juistheid en bondigheid van den stijl doe zijn. Het is inzonderheid het stuk Aan Amsterdam, dat met den meesten rijkdom van gedachten en dichterlijke verdienste tevens de voornaamste aanleiding tot deze opmerking geeft.
Ook de naam van klijn is achtbaar in de poëtische en zui-
{==373==} {>>pagina-aanduiding<<}
ver patriotsche wereld. Deze zijne krijgszangen, op de meest geschikte, algemeen bekende zangwijzen gesteld, geven daarop nieuwe aanspraak. Zij zijn inderdaad voortreffelijk; zoo gepast, zoo warm, zoo eenvoudig, en tevens zoo vloeijend en fraai, als men maar wenschen kan. Het zou waarlijk jammer zijn, zoo er geen of weinig gebruik van gemaakt wierd. Ei liefhebbers van vaderland, dicht- en zangkunst, koopt en verspreidt deze stukjes, om zoo vele anderen bij het publiek te vervangen, die in een en ander opzigt doorgaans oneindig veel lager staan. Zijn we evenwel ook den Dichter eenen welmeenenden raad schuldig, zie hier denzelven. Geef enkele afzonderlijke liedjes, in den gewonen vorm, langs den gewonen weg! Zet er nieuwe, of slechts nog aan het beschaafdst publiek bekende, doch tevens eenvoudige en aardige zangwijzen op, en laat ze zoo langs de straat, of door het leger, zingen en orgelen! Dus vindt gij misschien het regte voertuig om vaderlandsche gevoelens in het hart te brengen of te doen ontluiken.
De Heer van pellecom is minder bekend. Hij heeft echter een' zeer goeden slag van dichten. Zijn vers is regt vloeijend en natuurlijk. Wij herinneren ons de reden niet, waarom hij bepaald had, de lier op te hangen; doch zouden hem dit bijna ontraden.
Bij den Heer ten kate hinderden ons eenige onnaauwkeurigheden in de taal. Ook zal hij zich op beknopte zaakrijkheid en eenvoudige kracht nog moeten toeleggen, om met onze tegenwoordige meesters eenigzins te kunnen vloot houden.






Hulde aan Wattier-Ziesenis, ter gelegenheid van derzelver Afscheidsrepresentatie, den 8sten Mei 1815. Door Mr. J. van 's Gravenweert, en J.W. Ijntema. Te Amsterdam, bij de Wed. J. Dóll. In gr. 8vo. 10 Bl. f :-5-8

Wij ontwaarden, bij het inzien van dit stukje, een treurig gevoel. Het voorgeplaatste Berigt toch gaf ons eenen wenk van eene tegenwerking, waardoor de Afscheidsrepresentatie van onze Nederlandsche melpomeen, hoe luisterrijk in zichzelve, even onopgemerkt, als elke gewone Tooneelvertooning, is voorbijgegaan. Ja, terwijl de komst van eene bij-
{==374==} {>>pagina-aanduiding<<}
kans vergoodde catalani reeds lang te voren in onze Nieuwspapieren aangekondigd, en bij elke voorstelling haar lof daarin tot walgens toe gebazuind is, werd er voor of na geen woord gerept van eene Vaderlandsche Vrouw, wier onvergelijkelijk kunstvermogen onze Natie, in het vak des Tooneels, tot duurzamen roem verstrekt. Het zij verre van ons, waarachtige verdiensten, waar en waarin ook uitblinkende, te miskennen; maar, wat toch was het, dat men in eene catalani voornamelijk bewonderde? Die ongemeene welluidendheid en dien omvang van stem, waarmede de Natuur haar boven andere begiftigd had. Dit is dus eene gave. Ten aanzien van de Kunst, was hare meerderheid, naar het oordeel van deskundigen, voor 't minst betwistbaar, en werd zij te dien opzigte door sommigen, en met betrekking tot het tooneelmatige door schier allen, beneden eene grassini en meer andere gesteld. Wattier-ziesenis, daarentegen, (wij zeggen het met edelen trots) is geheel éénig in haar vak; en, hoe mild ook Natuur haar hebbe bedeeld, is zij oneindig meer verschuldigd aan zichzelve. Zij toch wijdde het beste deel haars levens, harer krachten en gezondheid aan de beoefening der zoo schoone als moeijelijke kunst, waarin zij het dan ook tot eene hoogte heeft gebragt, dat zij, naar de getuigenis ook van vreemden, schier geene mededingster heeft, en geene duchesnois, de roem des hedendaagschen Franschen Treurspels, werd waardig bevonden, zich in hare schaduw zelfs te plaatsen. En die Vrouw is
eene Nederlandsche Vrouw; zij is onze Landgenoote!... Dank hebben alzoo de huldigers van zoo schitterende verdiensten voor de gemeenmaking hunner dichtstukken! Beide hebben wij met genoegen, met warme deelneming gelezen. De betrekking, waarin laatstgenoemde tot dit Maandwerk staat, zou onze lofspraak, bij sommigen, eenigzins kunnen verdacht maken: wij moeten hem evenwel het regt doen van te zeggen, dat zijn stukje met innig gevoel, ja met geestdrift is vervaardigd; terwijl het eerste meer nog den geoefenden Dichter verraadt. Ziet hier het slot-couplet van het tweede:

Groot zijt ge, o eedle Vrouw! in 't zwijgen als in 't spreken! 
Groot in gebarentaal, die niemand sprak als gij! 
Groot in de zielespraak, die, zonder zigtbaar teeken, 
De harten boeit en kneedt door zoete tooverij! - 

{==375==} {>>pagina-aanduiding<<}

Ja! de Eeuw is schitt'rend rijk in de eêlste Kunst te noemen, 
Die slechts op ééne Vrouw, als ziesenis, mag roemen. 
't Was Holland, dat haar schiep! Wij juichen, fier van zin. 
Maar noodloos is 't, wattier, dat wij uw' lof verkonden; 
Gij hebt uw' Naam met dien van een lalain (*) verbonden, 
Gij zult onsterflijk zijn als Nederlands Heldin! 


Mevrouw Catalani geschetst, benevens eenige Bijzonderheden, deze uitmuntende Zangeresse betreffende. Te Amsterdam, bij E. Maaskamp. 1815. In gr. 8vo. 12 Bl. Met het Portret. f 1-4-:

Reeds in de vorige maand gaven wij eenig verslag van de bekwaamheden en geschiedenis dezer beroemde Zangster, uit Fransche tijdschriften in ons Mengelwerk overgenomen. Sedert werd zij op het Amsterdamsche tooneel gehoord, en de stem van ons publiek vereenigde zich met die van andere Europesche hoofdsteden, om haren lof tot de wolken te verheffen. Geen wonder, dat de nieuwsgierigheid nog al verder is gaande geraakt, en dat de Heer maaskamp, nimmer traag in dergelijk opzigt, dezelve ten spoedigste poogt te bevredidigen.
Het hier aangekondigde stukje bestaat, gelijk het onze, uit eenig berigt omtrent hare afkomst en lotgevallen, en verder beoordeeling harer talenten. Het eerste, nogtans, verschilt eenigermate van het onze. Hier geschiedt geene melding van haren vader, en wordt zij gezegd, uit het klooster te Gubio, op haar vijstiende jaar, zich naar het Venetiaansche tooneel begeven te hebben; terwijl de Kardinaal onorati als de eerste opmerker en kweeker harer talenten voorkomt. - Voorts hebben wij hier eene opgave van de ontzaggelijke prijzen, die overal voor haren zang betaald werden, (als in Spanje 21 guineas entrée, te Parijs 45 francs, enz.) en die ons toch een weinig verwonderd doen vragen: hé! hoe komen wij dan toch, en wel nog zoo schappelijk, aan hare gezochte waar? - Aardig is haar bezoek geschetst der werkplaats van den Heer van bree, waar zij, van stalen der oude Romeinsche grootheid omringd, in eene soort van verrukking geraakte, die haar tot zingen noopte; waarop de Heer van bree op zij-
{==376==} {>>pagina-aanduiding<<}
ne beurt zijn kunstgenie voelde ontvlammen, en haar in het karakter van Euterpe schilderde. - De schattingen van haar talent, hier voorkomende, zijn meest Engelsch; en willen wij iets uit diegene overnemen, welke niet enkel prijst.
‘Lang vóór hare komst (in Engeland), begreep men, dat, naardien de eene zangster uitmuntte in de hooge noten, eene andere in de lage toonen, de eene verbaasde door eene schitterende uitvoering, en eene andere bekoorde door eene pathetieke liefelijkheid, Mevrouw catalani het zoo ver gebragt had, dat zij alle deze talenten in zich vereenigde. Nimmer werd de verwachting van het publiek meer te leur gesteld. Catalani bezit ieder talent; maar wij beslissen niet, dat zij ieder talent in dezelfde volkomenheid bezit, gelijk eenige zangsters eenige bijzondere talenten bezitten, want wij stellen catalani in lang na niet gelijk met Mrs billington; zij is nogtans veel beter actrice dan deze, en komt, wat hare manier betreft, nader bij grassini, beneden welke wij haar in eenige opzigten plaatsen. Wat ook grassini verrigten kan, dat kan, naar ons inzien, catalani insgelijks verrigten, behalve dat gemaniereerde, hetwelk bij grassini ééne vertooning zoo voldoende als honderd maakt. Mevrouw catalani heeft, gelijk Mevrouw grassini, het voordeel van een zeer behagelijk voorkomen; maar op een' afstand schijnt zij een' grimlach op haar gelaat te hebben in de diepste deelen van hare ernstige rollen. Haar nogtans van naderbij beschouwende, bemerkt men, dat hetgeen, wat men eerst voor een' grimlach gehouden had, inderdaad eene hevivige trekking der spieren is; zulks trekt den mond in de hoeken op, en schijnt gevolgelijk voor den ver afstaanden aanschouwer eene blijmoedige uitdrukking. Over het geheel denken wij, dat zij hare toehoorders liever verbaast dan bekoort; en indien dit hare bedoeling is, dan kan zij zich met een' goeden uitslag vleijen.’
Eene bevallige afbeelding dezer Zangster versiert het voor ons liggende stukje.




Iets op de aanmerkingen van Den Recensent, ook der Recensenten, over de beoordeeling van van Ghert's dagboek eener magnetische behandeling, voorkomende in de Letteroeff. voor 1814. no. XV. bl. 654 en volgg. (zie Rec. ook der Rec. No. I. 1815. bl. 72 en volgg.)

In het opgegeven No. van den Recensent treffen wij eene

{==377==} {>>pagina-aanduiding<<}
zeer gunstige beoordeeling, of liever eene lofspraak, aan op het gemelde werk van den Heer van ghert, welke van een' geheel anderen geest getuigt, dan ons, bij het schrijven der onze, bezield heeft. Geen wonder dan, dat de Schrijver van dezelve zich van zijne voordeelige standplaats bediend heeft, om een aantal aanmerkingen op ons af te zenden, welke, zamengenomen, omtrent zooveel willen zeggen, als dat onze beoordeeling het ellendig gekrabbel is van een volslagen Idioot. Het oordeel daarover laten wij volkomen aan hen, die beide stukken willen en kunnen vergelijken en schatten, over; wij kunnen het echter niet van ons verkrijgen om geheel te zwijgen, daar er in ons oog wel iets tegen die aanmerkingen is in te brengen. Wij bepalen ons echter vooral tot die, welke ons meest in het oog liepen.
1o. Wil Rec., dat wij van ghert ten onregte voor Natuurfilozofisch-gezind houden, daar hij zich uitdrukkelijk tegen dezelve verklaart. Het is waar, hij verklaart zich tegen de aphoristische en fragmentarische stelsels der Duitsche Natuurwijsgeeren; doch de geest zijner geheele Inleiding is niettemin, in ons oog, echt natuurfilozofisch, en ademt eene wijsgeerte, welke, alles vergeestelijkende, inderdaad de natuur, of de wereld, als het middelpunt van alles, wat is, of door ons gedacht kan worden, beschouwt. Zie, onder andere, bl. XI. Zulk een stelsel rekenen wij, als eene afgetrokkene beschouwing, tot de opiniones, tot de menschelijke opvattingen, in tegenstelling van hetgene ons de natuur leert. - 2o. Doet onze Confrater zich vrij wat te goed, omdat wij aristoteles in een Duitsch Natuurfilozoof zouden gemetamorphoseerd hebben. Zoo dom zijn wij toch niet! Maar wie kon denken, dat eene stelling, waarin van aristoteles, in een' tusschenzin, als in het voorbijgaan, gesproken wordt, dien wijsgeer wordt toegeschreven? - 3o. Aangaande het berigt der in hare vroegste jeugd blind gewordene Dame, hadden wij gaarne eenige meerdere bijzonderheden gewenscht, juist omdat haar toestand zulke allerbelangrijkste tooncelen opleverde. - 4o. Wat de onnaauwkeurigheden betreft, die wij in het verhaal hebben aangetroffen, zijn het niet zoo zeer die, welke de lijderesse beging, als welke de Schrijver zich te wijten heeft, die wij bedoelden. Wij bekennen, dat wij ze niet allen hebben opgeteekend; anders hadden wij nog kunnen aanmerken, dat men uit de dagteekeningen dikwijls niet eens kan opmaken, wanneer het verhaal-
{==378==} {>>pagina-aanduiding<<}
de geschied zij; zie b.v. bl. 105, 108, 109,
110, 111, 112, 138, 139, 145. Dat zij om de drie dagen rabarber moest innemen, hadden wij uit de recepten wel gezien; doch uit het dagverhaal ook, dat zij soms in acht of zelfs veertien dagen, bl. 106, 111, noch ontlasting gehad, noch rabarber ingenomen had: men kan dus op die bepaling van drie dagen weinig aan. Dat de aanteekening zeer gebrekkig moet geweest zijn, blijkt voorts uit hetgene wij aangaande het gebruik der geneesmiddelen hebben aangemerkt. Daar er uitdrukkelijk staat, dat de lijderesse die middelen soms gebruikt heeft, was de nadere bepaling van het tijdstip in het dagverhaal zelf, tot eene juiste beoordeeling, noodzakelijk. Dit nergens vindende, beweerden wij, dat men geen regt had, de genezing, in zoo verre zij heeft plaats gehad, geheel en alleen aan het Magnetisme toe te schrijven; doch daaruit blijkt niet, dat wij hetzelve als geheel krachteloos, in dit geval, beschouwden. Behalve de aangehaalde, levert ons de Apologist van van ghert zelf nog een bewijs van deszelfs onnaauwkeurigheid: want, daar wij de schokken van het water, in eene flesch, der lijderesse gedurende het onweêr tegen het lijf gehouden, aan hare bewegingen toeschreven, verhaalt hij ons, dat de flesch door onderscheidene personen werd vastgehouden. Dit maakt zeker een onderscheid; doch daarvan lezen wij, in het boek zelf, niets, en konden er dus ook niets van weten. Hoe onze Confrater aan deze anecdote komt, laten wij daar. Voorts achten wij, dat de in onze beoordeeling aangehaalde onnaauwkeurigheden, welke uit den mond der gemagnetiseerde kwamen, het verhaal bij velen verdacht moeten doen voorkomen; en dat het dus de pligt van van ghert geweest ware, zijn' lezer op die onnaauwkeurigheden opmerkzaam te maken: want wij zien allen niet even scherp, zoo als hij uit ons voorbeeld leeren kan. 't Schijnt, dat scherpzigtiger, dan wij, de zachte kleur der waarheid, welke ons
niet trof, duidelijker in zijn opstel bemerkt hebben. Proficiat!




Nog een woord, rakende Den Recensent, ook der Recensenten.

Wij hebben het dan weer op nieuw danig verkorven bij den Heer haakman, of, zoo men wil, bij deszelfs dapperen Voorvechter! (*) Het lust ons niet, en het Publiek zal

{==379==} {>>pagina-aanduiding<<}
ons deswege dankweten, aan hem meerdere woorden te verkwisten. Alleen bedanken wij hem voor het ons toegediende Recept; maar de Kerm. miner. (zeer oordeelkundig nevens de Spir. nitr. dulc. als neêrzettend middel aangeprezen!) zou ligtelijk eene verkeerde werking kunnen doen; weshalve wij de vrijheid nemen, hem, op onze beurt, het gebruik der Kerm. miner., als een losmakend en slijmoplossend voorschrift, dat hem veel verligting zou kunnen geven, aan te bevelen.
Geweldig boos is wijders de Heer marcus (*), omdat wij te kennen gegeven hebben, dat de gravure der Portretten in het werk van Prof. bosscha ons in het geheel niet beviel. Hij heeft de beleefdheid ons te zeggen, dat wij van zijne kunst hoegenaamd geen verstand hebben, en is wel zoo goed ons eenig onderrigt mede te deelen; er nevens voegende, dat wij niet de afdrukken in de verkocht wordende exemplaren, maar zijne proeven hadden moeten beoordeelen! Wij hebben dat inderdaad niet geweten; anders zouden wij ons wel gewacht hebben, den Graveur te berispen, maar veeleer, op grond van iets, dat wij niet gezien hadden, (de proefdrukken, namelijk, waarop de Heer marcus zich beroept) den armen Plaatdrukker hebben doorgehaald; of, zoo wij al gewaagd hadden iets op de gravure aan te merken, den Uitgever duchtig gekapitteld over de vermoedelijke overhaasting van den Kunstenaar. Dan, dat alles komt nu te laat; en, daar de kogel dan toch door de kerk is, verstouten wij ons, den Heere marcus te zeggen, dat wij toch zoo oliedom niet zijn, als hij ons de eere doet te onderstellen; - dat ook ons oog niet zoo geheel ongeoefend is ten aanzien van de kunst, en wij onze opmerking zelve van de grofheid der bewerking van gezegde Portretten ten bewijze hiervan mogen aanvoeren; - dat de Heer marcus zijnen te regt verworven kunstroem gewisselijk aan betere proeven van bekwaamheid is verschuldigd; en dat zijne zoogenaamde verdediging, (ondanks de bespottelijke lofspraak in hetzelfde No. van den Recensent, de Prentjes keurig bewerkt noemende!) onzes inziens, niet anders is dan een vijgeblad, hetwelk uiterst gebrekkig zijnen dienst verrigt. Voorts bedanken wij hem voor zijn regt leerzaam onderrigt, ten aanzien van
Carricatuur-platen; welk woord elders, in stede van omtrekken, door ons gebezigd werd, alleen om onze meening van gelijksoortigheid in bewerking aan te duiden.
Wij hebben almede in gezegde No. gevonden eene zoogenaamde Recensie van den Polydorus des Heeren wiselius,

{==380==} {>>pagina-aanduiding<<}
opzettelijk ingerigt ter wederlegging van die, bevorens in ons Maandwerk geplaatst, en wel goeddeels in een' vijandigen en hatelijken trant. Vanwaar en waartoe deze bitterheid? Wij, voor ons, laten gaarne en met vertrouwen het oordeel den kundigen en onpartijdigen Lezer verblijven, en voelen ons niet geneigd of geroepen, deswege het harnas aan te gespen. Maar, ten einde den Opperbaas der Recensenten, zoo mogelijk, meerdere bescheidenheid, voor 't minst eenige omzigtigheid te leeren, lust het ons, eens een en ander staaltje bij te brengen, hoe jammerlijk in zijn keurmeesterlijk werk soms de bal wordt misgeslagen.
In de Merkwaardige Voorspelling van het Fransche Schrikbewind, in een der Nos. van den Recensent des vorigen jaars, wordt jean françois laharpe, de Fransche Schrijver van de Cours de Littérature, voormaals vriend van voltaire en Deïst, naderhand ernstig Roomschgezind Christen en bloedige hekelaar der Omwentelinge, die voorlang dood is, verward met den Zwitser laharpe, opvoeder van alexander, die, zoo ver wij weten, zich nimmer in 't godsdienstige of staatkundige onderscheiden heeft, nog leeft, zelfs, volgens de Couranten, op 't Congres te Weenen zijn vaderland Waadland vertegenwoordigt, en dus geene weduwe heeft.
In het Anagram ald. (bl. 406) merkt men aan, dat napoleon in 1802, het tiende jaar der Republiek, (dus geen drukfout) Keizer geworden is: terwijl het bekend is, dat hij in Mei 1804 eerst tot Keizer uitgeroepen, en in December gekroond is. Hiermede vervalt de geheele aardigheid diens letterkeers.
In No. III van dit jaar vinden wij, in eene Recensie van een werkje des Heeren de perponcher, navolgende keurige Noot, waarin denzelven ‘eene in het oog vallende misrekening’ wordt aangewezen: ‘De Heer de perponcher,’ zoo luidt zij, ‘neemt het voorbeeld aan (van) eene komeet, die, bij voorbeeld, haren geheelen omloop om de zon in 500 jaren volbrengt; en aan dezelve geeft hij de helft van dien tijdkring, 250 jaren, om van haren naasten stand aan, tot hare verste verwijdering van de zon te geraken. Maar het is immers bewezen, dat de beweging der kometen om hare zonnen elliptisch is, en dat dus de 250 jaren, die deze komeet besteedt tot het verlaten en hernemen van haren naasten stand aan de zon, ter beschrijving van eenen elliptischen boog gebruikt worden, zoo dat zij tot de grootste verwijdering van de zon slechts 125 jaren, en 125 andere ter terugkeering in de grootste nabijheid der zon noodig heeft; hetgeen derhalve de onjuistheid der uitdrukking van de perponcher aantoont.’ - Eene nieuwe Sterreloopkunde inderdaad! Neen, zeer geleerde Heer, de redenering van den Heere de perponcher is juist, en de uwe valsch; daar het brandpunt van de Ellips niet in het midden, maar aan het einde is. - Sed ahe, jam satis est!





{==381==} {>>pagina-aanduiding<<}

Boekbeschouwing.

Leerredenen over de Geschiedenis van Elias. Door Bernardus Verwey, Predikant in 's Gravenhage. Iste Deel. In 's Gravenhage, bij J. Allart. 1815. In gr. 8vo. XVI, 320 Bl. f 2-8-:

Het zou verkeerd zijn, van de menigte der leerredenen, die bijna dagelijks in het licht verschijnen, eene doorgaande allerhoogste voortreffelijkheid te verwachten. De natuur is zelden zoo mild met buitengewone gaven; de algemeene ijver en loffelijke naijver maken somtijds alleen het goede tot het gewone. De Eerw. verwey, hiermede overeenkomstig, of wel op nog nederiger toon, betuigt niet te staan naar den roem der hoogste volmaking en beschaving van de predikkunde, thans heerschende. Het zijn meer de belangrijkheid en gepastheid der stoffe en behandeling voor den tijd van druk, waarin deze stukken, ten jare 1813, werden uitgesproken, die toen reeds tot de openbaarmaking deden besluiten; schoon later begrepen werd, dat zij de Censuur niet ongeschonden zouden kunnen passeren, en zij dus nu eerst, op aandrang van den uitgever, als anderzins, het licht zien. In het algemeen verschaft het ons vreugde, dat wij zoo vele zucht opmerken om leerredenen te lezen, om uit leerredenen, en dus uit den Godsdienst, troost en bemoediging in nood te putten; gelijk het ons tevens verheugen moet, dat zoo vele predikers met hun kanselwerk geheel durven voor het licht komen, en dit ook met regt mogen doen. Immers, zoo veel ons heugt, is in de laatste jaren geen bundel uitgegeven, die niet mag bezien worden, die zich niet door regelmatigheid van taal en stijl, door eene zekere grondigheid en liberaliteit van denkbeelden, benevens eene ge-
{==382==} {>>pagina-aanduiding<<}
noegzame mate van oorspronkelijkheid, van vele vroegere voortbrengsels loffelijk onderscheidt. Dit mag ook met ruimte gezegd worden van het werk des Eerw. Haagschen Leeraars. De geschiedenis, door hem behandeld, is belangrijk; hij zet derzelve op vele plaatsen een schoon en helder licht bij; zijne aanmerkingen over personen en zaken, over Bijbel en Godsdienst, mogen van elk gelezen worden, en inzonderheid zijne leeringen zijn veelal gewigtig en fraai, nadrukkelijk en hoogst gepast, ja stoutelijk berekend
naar de behoefte der dagen van hare voordragt.
Wij zullen ons best doen om den lezer in staat te stellen, zelf hierover eenigzins te oordeelen. De leerredenen zijn: I. De eerste komst van Elias bij Achab en deszelfs verblijf aan de beke Crith, I Kon. XVII:1-6. II. Elias bij de weduw te Zarphat, - 7-16. III. De opwekking van den jongeling te Zarphat, - 17-24. IV. Elias en Obadja, - XVIII:1-16a. V. De tweede komst van Elias bij Achab, - 16b-24. VI. Het plegtige offer op Karmel, - 25-40. VII. De regen na eene groote droogte ten tijde van Achab, - 41-46.
In het algemeen ziet elk in dezen tekst - ramp des lands - vreemde besmetting van Godsdienst en zeden, met verguizing en vervolging van den inlander en het inlandsche - moedige en verstandige verzetting daartegen; maar vooral redding, onverwachte en wonderbare redding door Gods hand. Dit komt dan ook gedurig, schoon met omzigtigheid enmatiging, uit, of men laat het den toehoorder zelf bij het voorgedragene denken, en verstrooit het onder allerlei andere, meer huisselijke of regtstreeks godsdienstige, aanmerkingen wijd genoeg, om van geen gevaarlijk opzet beschuldigd te kunnen worden.
Wij laten een staal van de uitlegging, en daarna ook van het meer toepasselijke, volgen. ‘Vs. 26. Zij namen den varre, dien hij hun gegeven had, en bereidden (hem) en riepen den naam Baals aan, van den

{==383==} {>>pagina-aanduiding<<}
morgen tot op den middag, zeggende: o Baal! antwoord ons. Maar daar en was geen antwoorder: en zij sprongen tegen den altaar, dien men gemaakt had. - Wat wij in het verhaal vermeld vinden, komt volkomen overeen met hetgeen ons, uit de ongewijde Schrijvers, van den dienst der Goden bekend is. Het aanroepen van den Afgod, met luider stemme en onder een hevig getier, had ook bij de Egyptenaren, bij de Grieken en Romeinen plaats. Dezelfde omslagtige woorden en spreekwijzen worden gedurig herhaald: dit was eene bekende gewoonte der volken, in hunne gebeden, waartegen Jezus zijne leerlingen (Matth. VI:7.) zoo ernstig waarschuwt. In moeijelijke gevallen niet slechts, maar bij de meeste offers riep men, uit al zijn vermogen, alle goden en godinnen aan. - Hierom vermeerderden zij de plegtigheden en gebaarden (gebaren), zij springen en dansen rondom den altaar; even zoo deden in later tijd de Priesters van Mars. - Hun bloed geraakt aan 't gisten; in de grootste verlegenheid en woede stooten zij tegen den altaar, en meenen, door geweld en misbaar, den Afgod te bewegen en het vuur aan zijne hand te ontwringen.’

‘Wat toch is de mensch zonder gebed, de Christen zonder deze vertrouwelijke verkeering met zijnen Vader; immers bidden is het eenigste middel om met den Ongeschapenen te spreken, van Hem antwoord te ontvangen en zekeren omgang met Hem te hebben. Niet om Gods wil alleen, maar om onzen wil vooral moeten wij bidden; daardoor toch wordt ons gemoed verteederd, onze onderwerping aan zijnen wil bevorderd, en de troost van het hart meer verlevendigd. Wanneer dit bij den bidder ondervonden wordt, is de gebedsverhooring reeds kenbaar; dit zijn de zegeningen van zijn bidden en een bewijs, wat hetzelve vermag. Maar er is ook eene stellige gebedsverhooring, blijkbaar in het ontvangen van weldaden, die ons door de hemelsche wijsheid en liefde geschonken wor-
{==384==} {>>pagina-aanduiding<<}
den, wanneer wij naar Gods wil bidden. Wilden wij daaraan twijfelen, dan moesten wij alle geloof aan het Evangelie, aan Jezus zelf opgeven. - Gelijk Elias en Abraham, inzonderheid gelijk onze Heer, behooren wij geheel ingenomen te worden met onze zielsverheffing tot God, het hart moet spreken, en de ziel, die biddend nederviel, moet bij het opstaan Amen zijn. Christenen! leert van deze vrome menschen bidden; wordt niet moedeloos maar houdt aan, God kent den tijd der verhooring, op dien moet gij geloovig wachten en niet twijfelen. - Zalig is die gedachte! Uw gebed zal dan voor de uwen, voor uwe kinderen, voor uwe zonen zelfs op verre afstanden, in een oogenblik dat zij noch aan u noch aan hunnen God denken, ten zegen kunnen verstrekken. Uw gebed zal hun een beschermengel worden; zonder het te weten zullen zij in hagchelijke gevaren en onder heillooze verkeering bewaard blijven. Door uw gebed zult gij uw volksgeluk beschermen, uwen godsdienst schragen en het vaderland redden; want er staat geschreven: ‘Het gebed des regtvaardigen vermag veel.’

Om echter eenigzins nader aan te wijzen, wat ons in deze leerredenen minder bevalt, en mede al terughoudt, om dezelven, hoe verdienstelijk ook, onder de eigenlijke meesterstukken van kanselarbeid te scharen, volge thans eene en andere aanmerking, die wij met bescheidenheid aan 's mans eigen, en anderer, overweging voordragen.
De leerredenen zijn doorgaans verdeeld in drie hoofdstukken: tekstverklaring en uitbreiding; aanmerkingen, hiertoe betrekkelijk, en nu eens meer nog van verklarenden, dan van toepasselijken aard; eindelijk, leeringen. Ten aanzien nu der twee eersten gelooven wij, dat het beter ware, die, meestal, ineen te smelten. Het geschiedtafereel zelf wordt dan breeder, of het wint in eenheid, en beide moet strekken om het genoegen des toehoorders te verhoogen. Wij hellen te

{==385==} {>>pagina-aanduiding<<}
meer tot dit gevoelen over, omdat het ons voorkomt, dat, in den tegenwoordigen vorm, de stukken een al te gebrokkeld voorkomen verkrijgen, daar wederom gezegde aanmerkingen geen zoodanig onderling verband hebben, dat ze als één deel kunnen beschouwd worden, en dan wederom drie, vier leeringen volgen, die nogmaals uit elkander loopen. Eene zekere eenheid is toch altijd van belang; en mogt zij ook in de toepassing van eene historische tekstbehandeling niet dringend vereischt worden, dan dient althans de historie zelve, als de algemeene band, in helder licht voor de oogen te staan. Wij zouden, echter, deze aanmerking niet maken, zoo zij slechts een en ander stuk trof. Er is somtijds eene opheldering, eene aanwijzing noodig, te lang om in den loop der verklaring en uitbreiding te worden ingevlochten; en ook wij hoorden wel eens met genoegen, ja voegden zelven, eene algemeenere toepassing achter de verklaring, om ze daarna door bijzondere leeringen te laten volgen. Maar misschien is het volgen van eenen bepaalden loop nooit goed, daar men zich steeds geheel door den tekst behoorde te laten leiden; en als zoodanig ten minste kunnen wij opgemelden van den Heere verwey niet goedkeuren. Het valt wel gemakkelijker, ja, wij neigen er van zelve toe, om alles in eenen bepaalden vorm te gieten; en de hier gebezigde geeft ruime, onuitgeputte en afwisselende stof. Doch lieden als zijn Eerw. vragen naar geen gemak, wanneer het den dienst des Heeren en de stichting zijner Gemeente geldt.
Eene andere aanmerking van ons zou zijn, dat de Prediker ons toeschijnt, zich niet genoeg met de geheele ziel aan de verklaring te hebben gehecht; dus ook zijnen en onzen geest niet zoo ganschelijk in de geschetste tijden enz. te hebben overgebragt, en dien regt Antieken, Oosterschen, Israëlietischen gloed aan zijne teksttafereelen te hebben medegedeeld, die altijd zoo zeer behaagt. Zijne toepassing, zijne toehoorders, zijne eigen tijden, liggen hem mogelijk wat al te na aan

{==386==} {>>pagina-aanduiding<<}
het hart. Om uit den Bijbel te stichten, verlicht hij, meenen wij, niet genoeg omtrent denzelven. Het is waar, de trant van eenen eersten Kanselredenaar, door post en verkiezing op dit veld te huis, heeft ons in dit opzigt vertroeteld - dan, het publiek desgelijks. Voor zoo verre hier bijzonderheden zijn aan te voeren, betuigen wij, dat ons, ten aanzien van Elias voorslag en Achab's omhelzing enz. der bijeenkomst op Karmel, geen volkomen bevredigend licht is opgegaan. De tekst is hier zeer kort; een weinig meer uitvoerigheid, opheldering, en ook schildering, ware dus, dunkt ons, niet te onpas geweest.
Eenigermate uit dezelfde bron moge wel vloeijen, wat ons eene zekere eenzijdigheid en partijdigheid toeschijnt, welke zeker in de meeste leerredenen doorstraalt, maar toch door den meester in de kunst volstrektelijk moet vermeden worden. Althans, wij kunnen in Ac hab's vraag: zijt gij die beroerder Israëls? zoo veel hevigs en gemeens niet vinden, noch zoo vele blijkbare bescheidenheid in des Profeten antwoord: Ik heb Israël niet beroerd, maar gij, en uws vaders huis; daarmede dat gijlieden de geboden des Heeren verlaten hebt, en de Baalim nagevolgd zijt. Trouwens, hier kwam geene bijzondere bescheidenheid te pas, noch kan het voorbeeld eens Israëlietischen Profeets, in zijne betrekking vooral tot eenen Koning, op iemand anders worden toegepast: de Koning zelf was een oproermaker, zoodra hij den hoogsten Koning, Jehova, ongetrouw werd. Dit geheel bijzondere komt misschien nog al te weinig uit.
Ook is het ons voorgekomen, dat de Prediker de taal van Elias, daar hij uitdrukkelijk gezegd wordt te spotten, niet op de gelukkigste wijze behandeld heeft. Hij schijnt dezelve te willen verschoonen en verzachten. Ons-schijnt zij toe, dit niet alleen niet te behoeven, maar veeleer te vereischen, dat men opzettelijk stilsta bij het geestige en scherpe, door de Profeten meermalen gebezigd, om de dwaasheid der afgo-
{==387==} {>>pagina-aanduiding<<}
derij in het licht te stellen. Men ondervindt hier eene zekere teleurstelling bij den Eerw. verwey; men wenscht het treffend gezegde nog eens regt te gevoelen, en de bijgevoegde aanmerking neemt veel van het treffende weg.
's Mans verdediging van den leeraarsstand heeft ons ook niet regt willen behagen; en op bl. 189 hadden wij veel liever het eenvoudige: God geeft kracht naar kruis, enz. dan dit gebezigd gezien: ‘God roept niet tot moeijelijke posten, of Hij schenkt tevens wijsheid en kracht bij dezelve,’ dat wij ons niet herinneren bijna ooit anders dan spottende te hebben hooren aanvoeren.
Doch, reeds genoeg, om te doen zien, dat wij de stukken met aandacht gelezen hebben, en dat de lof, dien wij waarlijk ruimelijk willen gegeven hebben, noch ongegrond noch partijdig is. Men neme slechts de proef met de eerste leerredenen, en gewis zullen zij tot verder lezen uitlokken. Gaarne wilden wij nog vele schoone plaatsen ten bewijze aanvoeren. Inderdaad, de leerredenen zijn, niettegenstaande onze bedenkingen, die misschien niet onwederlegbaar zijn, der opdragt aan eene schrandere en hoogst beschaafde Vorstinne (Douairiere van Oranje) allezins waardig; en wij zien met verlangen het vervolg te gemoet.





Vaderlandsliefde, Godsvrucht, Eerbied voor den Koning. Een hartelijk woord aan het Volk, bij de beklimming van den Troon der Nederlanden door Z.K.H. Willem Frederik, Prins van Oranje-Nassau; in het plegtige Dank- en Biduur, den 29 Maart 1815, uitgesproken door B. Verwey, Predikant in 's Gravenhage. Aldaar, bij J. Allart. In gr. 8vo. 42 Bl. f :-8-:

De inhoud en geest van dit stuk staan op den titel zeer wél uitgedrukt. Het is een hartelijkwoord. Zeker,

{==388==} {>>pagina-aanduiding<<}
er wordt nog al tamelijk lang gesproken; de deelen, waarin de rede vervalt, eerst van Vaderlandsliefde, Godsvrucht, en Eerbied voor den Koning, volgens I Pet. II:17, en daarna, als ter toepassing, het verledene, het tegenwoordige en de toekomst, die elk stoffe te over ter opwekking leveren; deze deelen doen den stroom van 's Predikers warme woorden van zelve uitdijgen. Zoo veel te minder is er natuurlijkerwijze gelegenheid tot diepgaande redenering. Wij meenden dit in het eerste deel eenigzins onaangenaam te gevoelen; doch in dit laatste wederom geheel niet. Neen, de man spreekt gezonde, krachtige, vurige taal, die dus van zelve ook welsprekend is, en te dezen opzigte de aangebragte verschooning geenszins behoeft, ten zij misschien voor enkele uitdrukkingen, die bij het overige door eenen schijn van platheid afsteken. Met groot genoegen hooren wij den Leeraar zich beroepen op de deugden van het Hof, om stad en volk tot naijver te wekken. Het verzekert ons, dat die deugden wezenlijk bestaan. Op de plaats zelve, voor het oor der Vorstinnen, waagt het gewis geen gewijd Redenaar, hiervan te veel te zeggen. Gelijk dit, bovendien, waarlijk klemt, zoo moge het zulks wel te meer in de Hofstad doen; en dáár gelooven wij gaarne, dat ook allerlei zoodanige vriendschappelijke verheffingen van 's Vorsten persoon, jeugd, geslacht enz. enz. regt geschikt zijn om geestdrift te verwekken, als anders welligt zouden schijnen te zeer naar vleijerij te rieken. Wij bedanken den gevoeligen man voor zijn hartelijk en krachtig woord, voor zoo menig woord op zijn pas gesproken, als wij hier op zilveren schalen aantreffen. Dat er geschiede naar zijn woord! en de onvermengde, zuivere, verdubbelde danktoon zich welhaast weer in onze kerkgewelven late hooren!






{==389==} {>>pagina-aanduiding<<}

Leerrede over de Vaderlandsliefde; uitgesproken den 7den Mei 1815, door N. Lobrij, Predikant te Leeuwarden. Aldaar, bij J.W. Brouwer. In gr. 8vo. 19 Bl. f :-5-8

Een voortreffelijk opstel, hoogst gepast voor het tegenwoordig oogenblik, maar tevens van eene blijvende waarde. Geen enkel woord te veel of te weinig; zeer geleidelijk, zeer eenvoudig, schoon, door den roerenden ernst en het treffend gevoel der waarheid. De tekst, Ps. CXXII:6, wordt met weinige woorden opgehelderd. Dan, I. de ware aard der Vaderlandsliefde ontwikkeld; (en hoe beminnelijk wordt bij die ontwikkeling deze deugd!) II. de drangredenen tot deze deugd aangewezen: 1) algemeene verpligting tot menschenliefde; 2) de naauwere betrekking tot den landgenoot; 3) de verbindende kracht van het maatschappelijk verdrag; 4) de dankbaarheid, aan het Vaderland verschuldigd; 5) de voordeelen, welke uit de Vaderlandsliefde voor ons voortspruiten; en 6) het voorbeeld van onzen Heer Jezus. (Naauwelijks kunnen wij ons onthouden dit laatste geheel af te schrijven, zoo krachtig en overtuigend wordt deze drangreden ontwikkeld.) Om wijze redenen mogt Hij (onze Heer Jezus) geene voorschriften van deze deugd aan zijne Medeburgers geven; zijn leven en sterven is voor ieder' Christen het beste voorschrift. - Gewis! zoo duidelijk en krachtig, als Hij daardoor spreekt, kon Hij nimmer door woorden tot hem spreken! III. Hoe wij die deugd, vaoral in den tegenwoordigen tijd, zullen uitoefenen. De bijzonderheden worden slechts aangestipt; maar de laatste: ‘Is het Vaderland in nood, dan vinde het in U eenen hartelijken Vriend, die zich over deszelfs toestand ernstig bekommert, en voor deszelfs redding alles over heeft,’ wordt ontwikkeld en aangedrongen; en hier ontvangen wij waarlijk niet dan gouden appelen in zilveren schalen. Gebed,

{==390==} {>>pagina-aanduiding<<}
geld en wapening zijn thans onze redmiddelen. IV. Ernstige opwekkingen. Deze opwekkingen zijn in den echten Christelijken, ootmoedigen, maar mannelijken geest. Bidden wij, zoo sluit de welsprekende, waardige man, met deze gevoelens bezield, voor den Vrede van Nederland! Wel moeten zij varen, die dat beminnen! En het Amen hierop wordt voorzeker door iederen Lezer met gevoel des harte herhaald.






Leerrede, uitgesproken door Cornelis Fransen van Eck, den 15 Februarij 1815, bij gelegenheid van deszelfs eerste predikbeurt na den dood van Mr. Jan Otto Sluiter, Hoogleeraar in de Grieksche en Romeinsche Letterkunde aan het Athenoeum te Deventer. Aldaar, bij L.A. Karsenbergh. In gr. 8vo. 32 Bl. f :-10-:

Wij houden deze Leerrede, zonder eenige sieraden der kunst, in ieder opzigt voor een meesterstuk; in eenheid, duidelijkheid, geleidelijke orde, mannelijken ernst, kiesche taal, echte welsprekendheid. Daarenboven noemen wij dezelve een meesterstuk van vernuft en vinding; zij geeft voor Bijbeluitlegging, wat zij geven moet, is geheelenal beoefenend, en werkt, bij eenen op het oog bijzonder schralen tekst, het zuiverst gevoel van eerbied en liefde voor den Zaligmaker krachtig op. Zij is tevens een meesterstuk van aandoenlijke, welverdiende hulde aan de nagedachtenis van den te regt zoo algemeen betreurden, voortreffelijken sluiter, wiens aandenken eindelijk door dezelve vooral den kweekelingen der doorluchtige Schole onvergetelijk en regt heilzaam worden moet. De Lijdenstekst, waaraan de Spreker gehouden was, schijnt tot dit alles weinig geschikt: Jo. XVIII:28-32. Dan, het eerste deel der Leerrede vestigt de aandacht op de wijze, op welke Joannes aangaande den dood van zijnen

{==391==} {>>pagina-aanduiding<<}
Meester geschreven heeft; en het tweede beschouwt in deze schrijswijze van Joannes het voorbeeld voor onze denkwijze, aangaande afgestorvene voortreffelijke menschen. En is dit nu eene geschikte Lijdenspreek?! - Voorzeker, Lezer! zoo wij hier kunnen oordeelen: want zeldzaam hoorden of lazen wij bij die gelegenheid iets, waardoor ons hart voor den stervenden Jezus meer geroerd, en onze eerbiedige liefde tot Hem meer werd opgewekt. - Wij zochten bij herhaling, maar te vergeefs, naar eene of andere bijzonderheid, waarvan de roerende schoonheid bijzonder uitkwam; alles munt even zeer uit; het is een schoon geheel, dat overal eene gelijke uitmuntende werking doet. Het voortreffelijk stuk moet in aller handen zijn. Niettegenstaande de geheel vernuftige vinding, komt deze Leerrede geheel uit het hart, en dringt diep in het hart.




Merkwaardige Natuurverschijnselen, in Brieven aan eene Vriendin. 1ste Stukje. Het Dierlijk Magnetismus. Door J.A. Uilkens. Te Groningen, bij J. Oomkens. 1815. In gr. 8vo. f :-11-:

De veroordeelende toon, waarop, in onze volksboeken over de Natuurkunde, van het Magnetismus gesproken wordt, gaf den geleerden en werkzamen uilkens, wiens welversnedene penne wij reeds zoo menig onderhoudend en leerzaam geschrift te danken hebben, aanleiding tot de uitgave van dit stukje. Het is ondertusschen een beschaafder publiek, dan dat, waarvoor die schriften eigenlijk bestemd waren, hetwelk zich de Schrijver hier schijnt te hebben voorgesteld. En voor zulke, voor beschaafde ongeleerden, achten wij dit stukje, van alles, wat er nog over dit onderwerp het licht zag, het geschiktste, ten einde zich een duidelijk begrip van deze zaak te vormen, en voor verkeerde oordeelvellingen en gevolgtrekkingen

{==392==} {>>pagina-aanduiding<<}
bewaard te blijven. Het is even onderhoudend als bevattelijk geschreven. Velen zouden misschien, hier en daar, wel eene meerdere uitvoerigheid en nadere verklaring van enkele physiologische bewoordingen en stellingen kunnen wenschen; doch bij eene nadere lezing zal, met een weinig inspanning, alles in een genoegzaam duidelijk licht te voorschijn komen. - Het Magnetismus wordt, in deze brieven, enkel als Natuurverschijnsel beschouwd, en niet als geneesmiddel. Er wordt daarom ook geen woord over de magnetische behandeling gesproken. Zelfs waarschuwt uilkens ernstig voor het ligtzinnig beproeven en aanwenden eener natuurkracht, welke niet alleen het ligchaam, maar zelfs den geest hevig aangrijpt.
Na eene korte opgave van het eigenlijk-onderwerp dezer brieven, in den eersten, leert de Schrijver, in den tweeden brief, de ontdekking, den naamsoorsprong en de bepaling van het dierlijk Magnetismus. Van den derden tot den vijfden toont hij de mogelijkheid en waarschijnlijkheid der vreemde verschijnselen, die het oplevert, aan, door zijnen lezer eerst te doen opmerken, dat er zelfs in de gemeenste natuurverschijnselen, bij eene nadere beschouwing, iets vreemds en onbegrijpelijks gelegen is, en door vervolgens deszelfs aandacht te bepalen op de verwonderlijke werking der zintuigen, de middelstoffen, waardoor zij werken, het verband, dat zij met de ziel hebben, de uitnemende scherpte, waarvoor zij vatbaar zijn, eindelijk de voorbeelden van onbekende zintuigen bij dieren, en zelfs bij den mensch. In den zesden brief legt hij den grondslag tot de verklaring der magnetische verschijnselen, door eene korte beschouwing van het zenuwgestel, van de vloeistof, welke door hetzelve geleid wordt, van de beide hoofdstelsels, waarin het zich splitst, enz. (Het is hier, dat wij meerdere uitvoerigheid wenschten.) De zevende bevat eene korte zamentrekking der in den vorigen voorgedragene stellingen en der daaruit af te leidene gevolgen, betrekkelijk het Magnetismus. In

{==393==} {>>pagina-aanduiding<<}
den volgenden worden de tegenwerpingen, welke men gewoonlijk tegen hetzelve maakt, zeer bevattelijk voorgedragen en bondig wederlegd; terwijl de Schrijver eindigt met aan te toonen, dat de uitvinding van het dierlijk Magnetismus, wel verre van het bijgeloof in de hand te werken, integendeel hetzelve eenen geduchten knak geeft, door de verklaring van vele wonderbaarlijke en tot hiertoe onverklaarbare natuurverschijnsels en kunstbewerkingen.
Men vergunne ons, voor dat wij de pen nederleggen, eene aanmerking. - De waarnemingen, bl. 14 env. aangehaald, schijnen ons het aanwezen van onbekende zintuigen niet zeer overtuigend te bewijzen. Het is althans opmerkelijk, dat de van het gezigt beroofde vleêrmuizen niet goed meer vliegen, als men haar den geheelen kop in een' zak steekt. Het is dus niet onmogelijk, dat, bij het verlies der overige zintuigen, het tastend gevoel, bij vele dieren voornamelijk in den snoet of de lippen het levendigst, bij haar dan sterker wordt opgewekt. De verandering van weêr, ten aanzien vooral van de vochtigheid en warmte der lucht, kan ook wel door het bloot gevoel worden waargenomen, even als bij ons. Dit zelfde kan de trekvogelen tot het verhuizen dwingen, wanneer de weêrsgesteldheid verandert. Men ziet dezelve toch bij warmer lenten vroeger terugkeeren; bij zeer strenge koude, trekvogels uit het Noorden, welke anders onze streken niet bezoeken. De honden behoeven geen bijzonder zintuig, om hunnen meester of anderen op te sporen; daar de riekende uitgewasemde stofdeeltjes ook wel zeer lang kunnen blijven hechten, en zij het spoor dan slechts hebben te volgen. Zoo onderscheiden de Irikozen, Illinozen en andere Noord-Amerikaansche volksstammen hunnen ver vooruittrekkenden vijand aan den reuk zijner voetstappen. - Ook moet men niet vergeten, dat de door het Magnetismus opgewekte wijze van gewaarworden iets ziekelijks is, en geen nieuw zintuig, den mensch in zijnen gezonden staat eigen.

{==394==} {>>pagina-aanduiding<<}

Daar dit werkje, zoo als wij zeiden, meer voor beschaafde lezers geschikt is, mogen wij hetzelve ook niet aanmerken, het gebrek onzer eigenlijke volksboeken, in dit opzigt, te vervullen. Mogt het den werkzamen en kundigen Schrijver gelegen komen, dit onderwerp nog eens te behandelen, op eenen toon, meer geschikt voor de min beschaafde volksklasse!




Plantarum Belgii Confoederati indigenarum specilegium alterum, quo Gorteri Flora VII Provinciarum amplificatur et illustratur, auctore J.L.G. de Geer, J.U.D. &c. Trajecti apud J. Altheer, oct. maj. pp. 59. f :-11-:

Dat is: Nalezing van in de Vereenigde Nederlanden inheemsche Planten, ter vermeerdering en opheldering der Flora van de VII Provincien van De Gorter.

Deze nalezing bevat de opgave en soortsbepaling van een honderdtal planten, welke in ons Vaderland voorkomen, en noch in de gorter's Flora, noch in van geuns Nalezing gevonden worden. De Schrijver is zijne beide beroemde voorgangers, in de manier van bewerking, op den voet gevolgd; hebbende hij echter bij de soortsbepaling gebruik gemaakt van het werk van willdenow, species plantarum, en van smith, Flora Brittannica.
Deze lijst, welke in ettelijke aanmerking blijken draagt van de kunde en ijver des Schrijvers, wordt voorafgegaan van een' fraai geschreven brief aan den Heer a. de beijer, waarin niet slechts van de aanleiding tot dit werkje gesproken, maar de vereischten eener volledige Flora van ons Vaderland worden geschetst. Uit dezelven leert men den Heer de geer even zeer als een bekwaam natuur- en kruidkundige, als, uit vroegeren arbeid, als een uitmuntend wijsgeer en

{==395==} {>>pagina-aanduiding<<}
letterkundige kennen. Hij levert dus een nieuw voorbeeld, waarvan ons land er zoo vele gaf en nog geeft, van de gelukkige vereeniging der fraaije letteren met de strengere wetenschappen.




Geschied- en Letterkundige Mengelingen, door Cornelis de Koning, L.D.Z. Te Haarlem, bij F. Bohn. 1814. In gr. 8vo. VI en 211 Bl. f 2-2-:

Een bundel van Redevoeringen en Verzen, grootendeels in een letteroefenend Gezelschap, waarvan de Schrijver medelid is, voorgelezen. Daar de leden van dit Gezelschap lieden uit den deftigen burgerstand, en waarschijnlijk geene geleerden van beroep zijn, (voor geleerden, zegt hij, of voor geoefende verstanden heb ik niet geschreven,) zoo moet men hier geene diepgaande onderzoekingen, of grondige ophelderingen van eenig nog in het duister liggend gedeelte van kunst of wetenschap, maar slechts uitspanning van den geest, door eenige meer oppervlakkige beschouwingen en opmerkingen uit het Rijk der Wetenschappen, vooral der geschiedkunde, benevens eenige Dichtvruchten, verwachten. Dit gezigtpunt kan men niet uit het oog verliezen, zonder jegens den Schrijver onbillijk te zijn.
Het eerste, 't geen in dezen bundel voorkomt, is een dichtstukje: Aan mijn Vaderland. Het is na de heilrijke Omwenteling van 1813 geschreven, doch heeft niets bijzonder uitstekends; harde uitdrukkingen, gelijk:

't Dringt alles om dat altaar henen, 

en onnaauwkeurigheden van taal:

Het regt bewaakt weêr elke(n) stand, 

en bloedstandaren voor standaarden, ontsieren het zelfs hier en daar. - Veel beter beviel ons het allerliefste, met gevoel geschrevene, stukje: Aan mijne Geboorte-
{==396==} {>>pagina-aanduiding<<}
plaats, (Bloemendaal.) Elk, wie dat Paradijs kent, wie de eenmaal zoo bloeijende bleekerijen aldaar gezien heeft, kan het waarlijk niet zonder aandoening lezen, en pleit den Schrijver vrij van overdrevenen lof zijner geboorteplaats. Het deed ons vermaak, dat daarin een hartig woord aan die verachtelijke wezens gezegd wordt, die, in de tijden onzer onderdrukking, van het sloopen en vernielen onzer steden en buitenplaatsen de laagste kostwinning maakten, en het lood onzer gebouwen tot kogels naar Frankrijk verzonden, om de zaak der menschheid te beoorlogen. - Hendrik van Brederode is eene geschiedkundige Redevoering. De held derzelve (de aanbieder van het smeekschrift der Edelen bij Vrouwe margareet) is genoegzaam van elders bekend. - De Schets van den staat der Kunsten en Wetenschappen in ons Vaderland, van de vroegste tijden tot de 16de Eeuw, is toch wat heel oppervlakkig, en ook te algemeen, daar men er onder andere van avicenna in rept, en van den Engelschman bacon, die toch op ons Vaderland geene betrekking hadden. Het woord dreunend heldenlied, van de AEneis gebezigd, bromt ons wat te sterk in 't oor. En hoe kent de Schrijver de gezangen der aloude (wel te verstaan Bataafsche) Barden? wie heeft die koorzange gelezen? Trouwens, in de volgende zinsnede weet de Schrijver zelf niet, of die wel ooit bestaan hebben. - Het Bezoek, een verhaal uit de Middeleeuwen, vermeldt, in een' niet zeer hoogdichterlijken toon, in 6 zangen, eene leenspreuk van een'
Ridder, die door het Podagra (hier als een leelijk, maar adelijk wijf afgeschilderd) bezocht wordt. Het denkbeeld is, zoo ver wij weten, nieuw, maar kon gelukkiger zijn. - Over de instelling der Ridderorden loopt eene korte Verhandeling, die echter slechts over de St. Jans- en Duitsche Ridders, alsmede over de Hollandsche Ridderschap, geenszins over de bijzondere Staatsorden, gelijk die van het Gulden Vlies, den Kousenband, enz. handelt. - Onder den titel Leerlust, wordt het verhevene genoegen der letteroefeningen en wetenschappen

{==397==} {>>pagina-aanduiding<<}
oezongen. - Genghis-kan, Vorst der Mongolen, een tafereel uit de XIIIde Eeuw; napoleon's trotschheid en bloeddorst, en vooral zijne nuttelooze worsteling tegen Engeland, onder Oostersche namen voorstellende, zondigt al te zeer door aardrijkskundige misslagen. Hoe kan de vlag van gengis van China of Tartarijen tot Astrakan waaijen? Onder de landen, die de Veroveraat inneemt, bevinden zich juist de boorden der Kaspische zee: en waar komt dan de vloot van orosman van daan? Van Indië? maar dan kan althans zijne vlag niet te Astrakan waaijen. Eene kaart van Azië zou hier den Dichter geene kwade diensten bewezen hebben. - In de zegepralen der Romeinen vindt men eenige niet zeer algemeen bekende bijzonderheden; en de verwondering des Schrijvers, dat die zegepralen niet ook door de Franschen (vóór 1812, dat spreekt van zelve) zijn nagevolgd, is niet onnatuurlijk. De ongeletterde Lezer zal met vermaak eene beschrijving van den triomf des Consuls l. aemilius paullus lezen. - Het nut en vermaak der letteroefeningen schijnt eene afgesletene stof te zijn; maar het oogpunt, waaruit dit nut hier beschouwd wordt, als uitspanning van drukke bezigheden, is min of meer nieuw, en niet onbelangrijk. Met regt noemt de Schrijver de letteren voor den man van bezigheid de edelste verpoozing; en zelfs de inspanning, die zij vorderen, vermoeit den geest in die zalige tusschenuren niet, omdat zij hem eene nieuwe, eene aan onzen gewonen arbeid tegengestelde, rigting geven. De gevreesde nadeelen voor beroep enz. worden kort en bondig wederlegd. - Onder den titel: de Zierikzeesche
jicht, bezingt men, al boertend, den lof der luiheid. - Eenige oudheidkundige stukjes, als over het valsche haar der Dames, den baard en de paruiken, over de uitvinding der brillen, die der posten, en die van het geld, getuigen van de belezenheid des Schrijvers in de gebruiken en kundigheden der Middeleeuwen; ook toont hij zich, in de beide laatste vooral, niet onbedreven in de oude Geschiedenis. Maar wanneer hij

{==398==} {>>pagina-aanduiding<<}
zegt, dat de Geschiedenis de uitvinding der munt in den tijd van alexander den Grooten stelt, zoo spreekt hij zichzelven tegen, daar hier, onmiddellijk daarna, van sikkels, als van gemunt geld, gewaagd wordt, hetwelk Genesis XXIII voorkomt. Ten minste is de onderstelling van het eerste gebruik der munten ten tijde van alexander geheel valsch: men leest bij xenophon meermalen van darikers, (Darius d'or) en elders van andere Perzische en Grieksche geldspecien; ja in deze zelfde Verhandeling, twee bladzijden na de gemelde opgave, (bl. 202) dat er nog munten van amyntas (niet amyntus) I, Koning van Macedonië, bestaan, die 556 jaren vóór C.G., en dus 150 jaren vóór alexander, regeerde. Dat de eerste koperen munt der Engelschen (toen nog Britten) 200 jaren vóór C.G. zou geslagen zijn, is niet waarschijnlijk, wanneer men de barbaarschheid des volks in aanmerking neemt. De overige bescheiden wegens de uitvinding en langzame verbetering der muntspecien, vooral in ons Vaderland, zijn zeer goed; het verwondert ons echter, dat de Schrijver geen enkel woord van het ijzeren geld der Lacedemoniërs spreekt.
De gemelde Verhandelingen worden afgewisseld door eenige dichterlijke uitboezemingen, als: de wereld rij dt op stelten, op den boom aan de herberg het Kraantje Lek, en Heemstede, die zich althans niet boven het middelmatige verheffen. Welk een contrast van uitdrukking in de twee eerste regels van het vers op den boom!

Sta vrij o wandelaar! bij dezen boom te kijken. 
Drie eeuwen stond hij hier gelijk een Ceder gods (!) 

Anders is dit nog het beste der drie. Heemstede heeft den Dichter niet zoo gelukkig bezield als Bloemendaal.
De twee dichtstukjes, die dezen bundel besluiten, zijn: Zeuxis, (de bekende geschiedenis der naakte vrouwelijke modellen van venus) en: de Arts, eene kleine satire op de Geneesheeren. Dit laatste, 't welk

{==399==} {>>pagina-aanduiding<<}
meer of min een sneldicht (Epigram) moet zijn, mist echter al het puntige, aan dergelijke stukjes noodzakelijk eigen. Over 't algemeen heerscht er in deze dichtgewrochten vanden Heere de koning (hij belge zich niet over deze aanmerking) een flaauwe prozaïsche toon, en gebrek aan kracht van uitdrukking, aan heerschappij over de taal; men ziet tusschen beiden, dat de Dichter met haar worstelt, en dit moet toch het geval niet zijn, althans niet in zulke ligte, gemakkelijke onderwerpen. Dit zij echter niet gezegd om hem ter neêr te slaan: integendeel, wij hopen, dat hij, meer en meer door beoefening onzer beste meesters in de kunst en door den omgang met zijne letterlievende Haarlemmer vrienden volmaakt, ons eerlang een' tweeden bundel zal aanbieden, waarin de vlekken, die dezen nog ontsieren, grootendeels mogen verdwenen zijn.




Proeve over eenige belangrijke Onderwerpen uit de Wetenschap der Wetgeving. Bij gelegenheid der aanstaande zamenstelling eener nieuwe Burgerlijke Wetgeving voor de Vereenigde Nederlanden. Door Mr. J.A. Weiland, Practiserend Advocaat te Rotterdam. Te Amsterdam, bij H. Gartman. 1814. In gr. 8vo. 63 Bl. f :-16-:

De inhoud dezer proeve is voornamelijk driederlei: de tegenwoordige tijd is zeer geschikt tot eene nieuwe wetgeving, uit hoofde inzonderheid onzer veelvuldige ondervinding in dit opzigt; - de algemeene vorm is bij dezelve van groot belang; of deze namelijk, als het Code Napoleon, in enkel korte stellingen of algemeene beginselen van regt moet zijn vervat, of, als het Pruissische Landregt, in bijzonderheden behoort te gaan, en zoo veel mogelijk eenen ieder in elk geval zijn regt of pligt onmiddellijk en duidelijk aan te wijzen; -
{==400==} {>>pagina-aanduiding<<}
dat de formaliteiten minder dan bij het Fransch Bestuur kunnen en moeten zijn. Het middelste stuk, waartoe wij dat over het oordeel van den Regter, als waaraan zoo min mogelijk over te laten, mede rekenen, is en het gewigtigste en het uitvoerigste, in één woord de voorname zaak. Hetgeen de Schrijver hiervan zegt, althans wat de beginselen aangaat, komt ons grondig voor. De wet moet, zoo veel mogelijk, in alles voorzien, over iedere omstandigheid duidelijke uitspraak doen, noch der magt van den Regter, noch der bedrijvigheid van den pleitbezorger eenigzins in de hand werken. Wij gelooven met den Schrijver, dat misverstand en verwarring van begrippen ten grondslag liggen bij de berispingen, door de Franschen te dezen opzigte tegen het Pruissische en andere stukken in het midden gebragt. En wij hopen, dat niemand zich door het gladde hunner redeneringen, door den aanprijzenden schijn van eenvoudigheid en majesteit in hunnen vorm, zal laten verschalken. Misschien zijn ook deze laatste eigenschappen met zekere uitvoerigheid en naauwkeurigheid niet onvereenigbaar, indien men zich met Hollandsche juistheid en scherpheid des oordeels slechts onthoudt van boven genoemde verwarring (van bepalingen en onderscheidingen met zoodanige wetten, die slechts als wijzigingen van meer algemeene wetten kunnen beschouwd worden.) De Schrijver
geeft slechts eene brochure; hij levert enkel gedachten, roert zekere snaren aan; en doet hieraan te beter, daar het eigenlijke nut van zijn boekje, behalve het algemeen wetenschappelijke, toch onzen wetgevers moet te stade komen, die gewis niet meer dan wenken behoeven. Anders zou zeker over dit en dat nog veel te zeggen zijn. ‘Laten wij eens doorpraten!’ lag ons zelfs nu en dan op de tong, wanneer we voor een oogenblik vergaten, dat wij den man zelv' niet voor ons hadden. Nu zullen wij het dan bij deze aankondiging en algemeene aanprijzing van het werkje ook maar laten, zonder zelfs de aanmerkingen op enkele gestelden, die men toch

{==401==} {>>pagina-aanduiding<<}
altijd heeft, te willen mededeelen. Vlijt en nadenken kenmerken overal den nog jeugdigen Regtsgeleerde.

Vervolg op de geheime Geschiedenis van het Hof en Kabinet van St. Cloud, enz. III Deelen. Te Amsterdam, bij H. Gartman. 1814. In gr. 8vo. f 5-8-:

Zoo ons de geheime geschiedenis reeds een roman scheen, veel meer moeten wij alzoo over het vervolg denken. De vorm is hier zelfs zoo geheel dramatisch, dat het in het onmogelijke loopt, aan zulk eene menigte van afgeluisterde gesprekken te gelooven. Dit neemt intusschen niet weg, dat de eigenlijke inhoud waarheid kan behelzen. Dit zal, wat meer is, ten aanzien van vele zaken niet betwijfeld worden, dat ten minste de geest en het karakter van buonaparte, wat den grond betreft, hier zoo geteekend zijn, als wij hem uit meer of min openbare en echte stukken hebben leeren kennen. Misschien echter, neen zeker, is de teekening al te krachtig, al te sterk gekleurd. Men kan hieruit afnemen, welk een penseel en welke kleuren hier moeten gebezigd zijn! Wanneer, b.v., de brieven, hier voorkomende, der gezelschapsjufvrouw - gelijk het heet - van maria louiza echt wareu, dan was het gewis onmogelijk, dat deze Vorstin nog de minste zucht naar den woesten dolleman, zelfs met eene keizerskroon, zou betoonen. Vele der gesprekken, buonaparte en anderen in den mond gelegd, zouden naauwelijks als alleenspraken geloofwaardig zijn; zij gelijken veeleer nog naar parodiën, door eenen geestigen vijand op hunnen naam verzonnen. Men leest het boek, echter, grootendeels met vermaak. De afwisselende vorm zelf draagt hiertoe bij; en zoo deze vorm, zoo de gesprekken en brieven, zoo alles, gelijk het daar ligt, ook verdicht ware, (wat wijgeenszins bestaan te gelooven) dan nog is het misschien meestal waarheid, treffende en belangrijke waarheid, wat wij hier vinden. Heeft buonaparte zoo niet gesproken, hij heeft zoo gedacht; heeft hij alzoo niet onderscheidenlijk gedacht, het lag in zijn onmenschelijk hart opgesloten. In één woord, als eene soort van gedicht beschouwd, eene openbaring, daarstelling (met allen vereischten uitwendigen toestel) der inwendige

{==402==} {>>pagina-aanduiding<<}
wereld van buonaparte, zal dit stuk, in vele deelen en opzigten, goedkeuring moeten vinden. Het is ook geenszins zonder toepassing. Integendeel, napoleon leert hier zeer openlijk, welke zijne hulpmiddelen, de misslagen zijner vijanden enz. enz. enz. zijn geweest. En, zoo men anders krediet genoeg voor den Schrijver heeft, is er nu nog wel wat voor de Geallieerden uit hetzelve te leeren.
Om het stuk, naar deszelfs veelkleurigen inhoud, nog nader te leeren kennen, zou eene vervelende uitvoerigheid vereischen. Wij besluiten dus met een staal, niet ongepast om het boven gezegde door een treffend voorbeeld te staven.
Beoefenende gedachten, vruchten van mijne ervaring.

('t Is napoleon, die spreekt.)
Ik stond verbaasd, toen ik de magt in handen kreeg, over het gemak, waarmede ik mij deed gehoorzamen; door de gewoonte-alleen heb ik gezien, dat, zoo gehoorzaamheid het resultaat is van het instinkt der massa's, muiterij het is van hun overleg.
Ik zie de menschen te zeer van uit de hoogte om hen te beminnen; hij, die beveelt, kent hen niet dan door hunne laagheid of gedweeheid.
Ik verwonder mij, dat zoo vele vorsten zulk eenen grooten prijs hebben gesteld op de liefde hunner onderdanen. Die prinsen hebben het ongeluk van hunne opvolgers berokkend, dewijl zij, om bemind te wezen, te toegevend zijn geweest. Indien zij, die moeten gehoorzamen, zich veroorloven hem te beminnen, die het bestier over hen heeft, zullen zij ook vermeenen regt te hebben hem te haten; men moet hun dus een gevoel inboezemen, dat hun geene keuze van twee dingen overlaat, en ik zie niet anders dan de vrees, welke der gehoorzaamheid werkelijk tot waarborg strekt. Men heeft waarlijk geen genot van de magt, dan door de vrees, welke zij inboezemt: dit is het natuurlijk uitwerksel, dat zij hebben moet; dit is haar edelst kenmerk.
Ik h oud van vleijerijen, niet dewijl ik er geloof aanhecht, maar dewijl zij mij ten bewijze strekken van de laagheid van hen, die dezelve aan mij te koste leggen. Menschen, die zich vernederen, maken geene zamenzweringen.
Mij de droomen van mijne jeugd herinnerende, en de

{==403==} {>>pagina-aanduiding<<}
voorgevoelens van meer gevorderde jaren, zie ik thans, dat ik voorwetenschap had van de toekomst, en dat ik voorbeschikt was tot de rol, welke ik thans speel. Het onvermijdelijk noodlot is God; God is het onvermijdelijk noodlot.
Het is gelukkig, dat mijne beginselen of mijn instinkt mij altoos de vijand der menschen en derzelver instellingen hebben doen zijn. Indien ik de menschen hadde bemind, zoude ik hen niet hebben kunnen bestieren met die onverbiddelijke gestrengheid, welke hunne laatste afdwalingen voorschrijven; indien ik hunne instellingen hadde geëerbiedigd, zoude ik dezelven niet hebben kunnen vernietigen met die onwankelbaarheid, welke twijfel noch zwarigheid hoegenaamd kunnen doen aarzelen.
Het instinkt is zeer bijzonder bij mij: hetzelve doet mij in elken mensch eenen vijand, en in elke vrouw eene prooi zien. Men heeft mij vergeleken bij eenen tijger: dat ik eenen tijger of eenen leeuw gelijke, deert mij weinig, indien ik, wanneer het noodzakelijk zij tot instandhouding van mijne magt, slechts de onverbiddelijke wreedheid van den eenen, en de verschrikkelijke woede van den anderen hebbe. Er is eene taal, welke ik nimmer heb verstaan, dat is die des gevoels. De bekoorlijkheden der liefde schenen mij hersenschimmen, derzelver kwellingen een belagchelijk ding; het vermaak der weldadigheid, de aandoeningen des mededoogens hebben nimmer toegang tot mijn hart gehad. Deze koelheid is de grootste hoedanigheid van eenen mensch, bestemd om anderen te bevelen. Alexander beminde, hij heeft slecht geëindigd; cesar was ook vatbaar voor gevoeligheid, hij is door de handen van zijnen eigen zoon gevallen. Augustus is wreed geweest; niet, dan nadat hij bevestigd was, heeft hij menschelijk geschenen. Indien hij daarna gedreigd ware geworden, zoude hij onverbiddelijk in zijne wraak zijn geweest. Ik houd van attila, hij had geen medelijden; tamerlan was al te edelmoedig; gengiskan had te veel grootheid van ziel. Onder alle die mannen zie ik er geenen, die eenige waarde bij mij heeft, of liever ik bezit alle derzelver hoedanigheden te gader, zonder hunne zwakheden te hebben. Ik ben geboren om over de wereld te bevelen. Ik heb roederer eene stelling voor mij hoeren aanhalen, waarvan dit, geloof ik, de zin is: ‘Men moet gelooven niets te hebben gedaan, zoo lang er nog iets te doen

{==404==} {>>pagina-aanduiding<<}
zij;’ deze stelling behaagt mij, het zal mijn motto zijn. Wel beschouwd, vergeet ik alles, wat ik heb gedaan; ik ben ongevoelig voor mijne overwinningen, voor mijne vorderingen, wanneer ik zie wat er nog rondom mij henen overeinde staat. Van het ensemble alleen zal ik genot kunnen hebben. Niet voor dat ik alles zal hebben vernietigd en alles herschapen, zal ik rusten. En zal ik dan nog rusten? Neen, ik versoei de rust, deze is mijne grootste vijandin; indien ik moet vergaan, zal het door de rust zijn.
Ik ben nimmer getroffen geweest door den roem van anderen, dan om denzelven te benijden, en door hunne magt, dan om dezelve te verwoesten. Ik heb met de Monarchen der aarde zamenkomsten gehad; hunne tegenwoordigheid heeft mij geene andere aandoening ingeboezemd, dan die van haat. En evenwel eerbiedigt hen het gemeen. ô, Ik zal hen zoo zeer verlagen, dat men hen zelfs niet zal durven beklagen!
Er is eene zaak, die in mij een onophoudelijk lagchen zoude wekken, indien mijne spieren voor die soort van stuiptrekkingen vatbaar waten; het is de hoop, die men over het algemeen heest, mij menschelijk te zien, wanneer ik zoo gevreesd ben, als ik moet wezen, en edelmoedig, wanneer alles naar mijne ontwerpen zal zijn geschikt. Arme idioten! gij kent mijn hart niet: ik ben nooit menschelijk noch edelmoedig geweest, dan uit staatkunde, en, wanneer ik alles zal durven, zonder onvoorzigtig te zijn, dan, dan zullen deze plooijen zich voor het verbaasd heelal ontvouwen! ô, Welke bekoorlijkheden zegt dat oogenblik mij toe!
Ik ben Jakobijn geweest gedurende de omwenteling, of liever, zoo als de libelschrijvers mij beschuldigen, ik ben terrorist, doodslager, mitrailleur geweest; ik stem hun dit alles toe, dewijl het geheel van mijne bestemming dit oplost en regtvaardigt. Deze partij strookt met mijn instinkt, en, zoo ik geen Keizer ware, zoude ik robespierre hebben willen zijn.
Het bewijs van de verwantschap, welke er bestaat tusschen die partij en mij, is, dat alle de Jakobijnen, waarvan ik gebruik heb gemaakt, mij getrouw hebben gediend. Ik weet, dat zij van mijne scherpe maatregels houden, en dat men overal, waar strengheid en onderdrukking plaats grijpt, zeker is van de gezwindheid, waarmede zij hunnen dienst verrigten.
Ik heb gelegenheid gehad de menschen te beoordeelen, die

{==405==} {>>pagina-aanduiding<<}
de omwenteling overleefden, na in dezelve eene rol te hebben gespeeld. Zij zijn trotsch op den invloed, dien zij hebben gehad, dewijl zij beweren dat dezelve de belooning was voor hun karakter en hunne begaafdheden; dan, over het algemeen heb ik hen weinig bekwaam tot bestuur en weinig vast in hunnen gang bevonden. Zij hebben meer doorziend verstand dan kundigheden, en meer loosheid dan vastheid. Het zijn tijgers, die, hunne woestheid verliezende, katten zijn geworden.
Siéyes is een metaphysikus zonder heldere denkbeelden, en zonder bepaald karakter. Zoo als talleyrand zegt: men dacht dat hij diep was, en hij is niet anders dan hol; zijn stilzwijgen, dat men aan verhevene voorzigtigheid toeschreef, was soms niets anders dan het resultaat van gebrek aan denkbeelden, en bijna altoos dat van zijne beschroomdheid en van zijne besluiteloosheid. Toen ik dien man van nabij heb gezien, stond ik verbaasd over zijne nietigheid. Evenwel, daar hij eene zekere loosheid had verkregen door de gewoonte van eene berekende rol te spelen, zoude ik den roem, dien hij had, nimmer hebben kunnen vergruizen zonder behulp van cambacérès.
Cambacérès heeft eenen vuilen naam, en eenen slechten goeden naam. Evenwel heb ik hem met eer, ordeteekens en rijkdom overladen. Hij is er van verwonderd, en ik sta er ook verbaasd van. Er is niet dan geluk en ongeluk in de wereld. Men zegt, dat hij eenen aap gelijkt; dat doet er niet toe; ik heb dien aap eenen rok met goud gegeven; de Chinesche poppen schitteren soms door de levendigste kleuren. Er moeten aan mijn hof leelijker menschen zijn, dan ik ben; wanneer men over hunne figuur lacht, houdt men zich niet met de mijne op.
Talleyrand is de eenigste man van mijn rijk, die van mijne ligtgeloovigheid misbruik heeft durven maken, om mij belagchelijk te doen zijn; het is hij, dien ik het minst in staat rekende tot zoo vele vermetelheid. De doorknede hovelingen verachten den afgod, dien zij schijnen te aanbidden, en zijn daardoor juist altoos klaar om denzelven te verbrijzelen. Ik moet tegen die menschen op mijne hoede zijn; talleyrand is te rijk.
De Generaals maken mij thans de meeste moeite; sinds dat ik hun een groot aanzien heb gegeven, is de een afgunstig

{==406==} {>>pagina-aanduiding<<}
van den ander. De eerbewijzingen hebben hun hoovaardig gemaakt; door den rijkdom zijn het eerder vrekkige, dan begeerlijke, menschen geworden. Het spijt mij; ik zoude hun liever met overdaad zien uitgeven, dan opeenstapelen met buitensporige schraapzucht. Ik heb verkeerd gedaan hun domeinen te geven, ondanks de zorg, die ik heb gehad te bevelen, dat mijne donatiën, in Duitschland gelegen, geruild zouden worden tegen goederen, in Frankrijk gelegen. Zij hebben gedroomd dat zij eigendommen hadden, en zij voeren den oorlog niet meer met genoeg vuur. Wat zoude er van worden, indien ik hun kasteelen en landerijen hadde gegeven, en indien zij de genoegens en de eer hadden gesmaakt van het vrij-heerlijk leven!
Mijne Veteranen sterven; ik zal weldra niet meer verpligt zijn Generaal te wezen; het zal voldoende voor mij wezen Despoot te zijn.
Weldra zullen er geene veldslagen meer in Europa geleverd worden, dewijl er geene andere troepen zullen zijn, dan de mijnen. Ik zal aan de Souvereinen gardes overlaten, dat is te zeggen: cipiers. Maar Engeland!
Ik haat al, wat Engelschman is, al, wat iets Engelsch aan mijne verbeelding vertoont. Ik heb tegen dat land niets kunnen doen; zal ik er iets tegen kunnen doen? Ja, indien het onvermijdelijk noodlot het wil. Maar is het niet uitgemaakt, dat er niets voor napoleon staat?
Toen ik de papieren van de Keizerin maria louiza heb doen doorzoeken, heb ik eene phrase daarin gevonden, die mij heeft bevallen, en die ik op staanden voet heb afgeschreven: ‘Het hart van napoleon is als de lava van den vuurspuwenden berg, vloeibaar, zoo lang zij brandende is, en die in hardheid het marmer tart, wanneer zij koud is.’ Zoodanig moet een groot man beminnen; de liefde moet in hem niets anders zijn, dan eene physieke razernij, op welke de grootste kalmte volgt, wanneer dezelve is voldaan.
Ik heb niet behaagd aan de vrouwen, welke ik begeerde; en die met mij te doen wilden hebben, bevielen mij niet. Ik moet bekennen, dat de bewerktuiging van mijn hart zeer wonderlijk is. Andere mannen genieten door gedeelde gevoelens of driften; dit mishaagt mij: ik wil alléén genieten, en den doodsangst der smart overrompelen van het voorwerp, dat ik de begunstigingen roof. Dit is een waar vorstelijk ge-
{==407==} {>>pagina-aanduiding<<}
noegen; ik zal het aan alle mijne onderdanen ontzeggen; ik wil, dat de maagdenschennis overal met den dood zal worden gestraft.
Men praat van den last des gezags, van het verdriet, dat hetzelve geeft, van de zorgen, welken het oplegt. Die zich daarover beklagen, beminnen het gezag niet; zij weten niet, hoedanig daarvan genot te hebben.
De handel vereent de menschen; al wat hen vereent, doet hun vroeg of laat verbindtenissen aangaan; derhalve is de handel schadelijk aan het gezag; ik moet den handel bannen.
Ieder bestuurder, die de menschen als enkele wezens beschouwt, zal nimmer van dezelven kunnen gebruik maken, naarmate dat zijne belangen of zijne uitzigten het eischen. Hij moet dezelve slechts in massa zien; het zijn abstractien, die hij becijfert, en waarvan hij de waarde niet kent of erkent, dan door de uitkomsten. Siéyes had mij eens op zekeren dag iets dergelijks gezegd, om mij de manier op te helderen, waarop ik mijne medemenschen behandelde. Van hetgene een verwijt was, heb ik eenen stelregel gemaakt. Zoodanig trekken mannen van genie voordeel uit alles, zelfs uit vergiften.
Ik heb niet veel in de geschiedenis gelezen; maar ik meen te weten, door de uittreksels, die ik te mijnen gebruike daarvan heb doen maken, dat, naar gelange de dynastien zich van derzelver wieg verwijderen, zij ook verderven. De groote man, die dezelven instelt, geeft eene kracht aan het gezag, welke verscheidene eeuwen duurt; maar er komen mannen, niet geboren om Koningen te wezen die zachte nelgingen, verkeerde begrippen van verdeelende geregtigheid hebben, die de klagten hooren, welke uit noodige misbruiken voortkomen, dien de naam van vader hunner onderdanen bedwelmt; in één woord, die niet weten, dat, zoo de onderdrukking de menschen doet zuchten, zij dezelven tevens in dien graad van gehoorzaamheid houdt, waarin zij altoos behooren te zijn, (want de onderdrukking is geene dwingelandij.) Dat zijn de mannen, die alles bederven, en daar het gemakkelijker is hen na te volgen, dan het gezag te handhaven tot die hoogte van gestrengheid en strafheid, welke tot deszelfs bestaan noodig is, gaat alles van dat oogenblik af aan terug; de oppermagtige majesteit vervalt tot gemeenheid, die dezelve belagchelijk maakt; de koninklijke magt wordt uitgeoefend op daden van verzachting en toegevend-
{==408==} {>>pagina-aanduiding<<}
heid, die dezelve omkoopen; en eindelijk is de uitkomst van de goedheid der Souvereinen, en van de liefde der onderdanen, de val der eersten en de opstand der laatsten. De menschen, inzonderheid de Franschen, zijn onmenschelijk, wanneer men hen ontboeit; en hunne voor het oog schijnende liefde voor hunne Koningen heeft bewezen, dat het niet anders was dan een valsch, trouweloos, gevaarlijk gevoel, de voorbode van eene dolzinnigheid, die zonder mededoogen verslindt, al, wat zij schijnen te aanbidden. Ik was geen Franschman, ik was Corsikaan; gedurende de omwenteling Franschen doodslaande, smaakte ik de genoegens der wrake. En toen ik over die natie heerschte, toen ik de gebieder was van haar lot, zwoer ik haar te straffen, dat zij het werktuig was geweest
der slavernij van mijn land, en vervolgens dat der muiterij en regeringloosheid. Ben ik thans niet Opperheer, en zelfs de magtigste Monarch, die op de wereld is? En moet ik niet in het bloed dier muitelingen de aanslagen wasschen, die zij tegen het Koningschap hebben begaan? Ik ben voldaan, wanneer ik dat snood, ondeugend ras zichzelve zie uitroeijen, door mijne ontwerpen te dienen, en tot mijnen roem en mijne magt bij te dragen; en wanneer ik den laatsten Franschman, voor mij strijdende, zal hebben zien sterven, zal ik gelooven mijne bestemming te hebben vervuld. De nakomelingschap zal zeggen, dat ik met eene verwonderlijke kunst gebruik heb gemaakt van de zotte eigenliefde en de denkbeelden dier natie; ik heb dezelve de groote natie genoemd, en die groote natie heeft gedacht het Romeinsche volk te zijn; zij heeft niets anders op het oog dan de algemeene heerschappij. Maar wat was een Romeinsch burger, in vergelijking van eenen burgerman te Parijs? Die onnoozelen maken deze beschouwingen niet; zij zien niet, dat, met den titel van groote natie, ik hen erger heb verlaagd en gedecimeerd, dan eenige natie het immer door hare opperhoofden is gedaan. Nero verbrandde Rome, ik steek Frankrijk in den brand, en de tranen, die hij in zijne hoofdstad deed vlieten, zie ik door geheel mijn rijk stroomen. Ik haat alle menschen; om hen wél te besturen, moet men hen haten. De groote natie, die, tot mijn geluk, kortzigtig is, ziet niet, dat ik iederen dag aan hare grootheid nieuwe natien toevoeg, die haar gelijk zijn in regten, of liever in slavernij; en dat haar titel niet meer is, dan eene luisterrijke bespotting, van

{==409==} {>>pagina-aanduiding<<}
het oogenblik af aan, dat zij denzelven deelt met Duitschers, Hollanders, Italianen, enz. Heil het groote volk!’




Dichtproeven van Francijntje de Boer, Dienstmaagd te Sneek. Te Haarlem, bij A. Loosjes, Pz. 1815. In gr. 8vo. 86 Bl. f 1-10-:

Was het ons, bij het verslag wegens den dichterlijken arbeid van k.h. bouman, Boerenknecht te Noorddijk, in de Provincie Groningen, (zie Lett. voor 1811. bl. 43) hoogst aangenaam, dat zich toevallig aan ons de gelegenheid aanbood, om eenen veelbelovenden Eersteling van zekere Vriesche Dienstmaagd, wier zedigheid ons toen verbood om haar met name te noemen, aan onze Lezers bekend te maken; met geene mindere blijdschap zien wij thans dezelfde francijntje de boer, onder begunstiging eener gelukkig geslaagde Inteekeninge, voor den dag treden met hare Dichtproeven. Behalve door den titel, voelt zich de strengste Beoordeelaar, indien hij anders nadenkt, ondanks de kieschheid dezer eeuwe, geheel ontwapend, en ten goede voor deze Dienstmaagd gestemd, op het zien van het welgekozen vignet, en het lezen van het bevallig eerste versje uit dezen kleenen bundel, dat de Roos en het Viooltje ten opschrift draagt, en eene zinspeling behelst, hoe beide de luisterrijker en nederige standen, naar het doel des Scheppers, nuttig kunnen zijn in hunnen kring, en het hunne bijdragen tot Deszelfs verheerlijking. Wij onthouden ons niet, aleer wij verder gaan, om het slot hier over te nemen, waarin zij, met inroeping van gelijksoortig een beeld, om de overdragt en hare bedoeling duidelijker te doen uitkomen, dus zingt:

Wie ziet op 't eenvoudig muschje 
Immer met verachting neêr, 
Juist omdat de nachtegalen 
Met volmaakter gaven pralen, 
Ons op hooger zang onthalen? 
Beiden zingen zij Gods eer. 

{==410==} {>>pagina-aanduiding<<}

Vindt men in der Dichtren koren 
Overal hetzelfde vuur? 
Wie zou voor geen tollens wijken, 
Of voor groote bilderdijken, 
Om wier hoofden lauwren prijken 
Van onsterfelijken duur! 
 
Zoo dan, mijn Natuurgenooten! 
Kan de mensch hier in zijn' kring 
Nuttig wezen, ijvrig pogen, 
Steeds Gods grooten naam verhoogen, 
Altijd werken, naar vermogen, 
Met hetgeen hij hier ontving. 

Intusschen stelden wij deze dichtregelen, die zeker eene beminnelijke nederigheid ademen, niet enkel dáárom op den voorgrond, ten einde onze Lezers voorin te nemen met deze Lievelinge der Zanggodinnen. Wij toch maken geene zwarigheid, uit de proeven hier voorhanden, aan francijntje de boer dien streelenden naam toe te eigenen. Immers, was, onder de Vaderlandsche Dichteressen, wijlen agatha deken de éénige, wier geringere levensstand eenigzins met die onzer Vriesche Dienstmaagd mag vergeleken worden, wij moeten tevens opmerken, dat de eerstgenoemde menigerlei voordeel en aanmoediging ter kunstbeoefeninge genoten heeft door hare opvoeding in der Collegianten Weeshuis te Amsterdam, welke de andere geheel ontberen moest. Deze toch was vroegtijdig genoodzaakt het ouderlijk huis vaarwel te zeggen, na het genot van kleene aanleiding in de allernoodigste wetenschappen; deze was sedert en tot op heden verpligt, een dienstbaar, van vreemden afhankelijk, en werkend leven te leiden; deze, in één woord, heeft zich door eigene kracht en ongemeenen lust, wij zeggen niet, onder de bezigheden ontwikkeld, maar, blijkens deze Eerstelingen, in de kunst tot eene hoogte verheven, dat zij ons proeven levert, waardig eene vereerende plaats te vinden in de rij van Vaderlandsche Dichtverzamelingen; doch die tevens, in sommige onnaauwkeurigheden van taal en rijm, zoodanig bewijs dragen van den ongunstigen stand en de gebrekkige opleiding der Schrijfster, dat er geen twijfel overblijve, of zij zijn haar eigen werk. In ieder toch van deze 28 dichtstukjes, meerendeels bij ge-
{==411==} {>>pagina-aanduiding<<}
legenheden, voor haar belangrijk, vervaardigd, ontwaren wij denzelfden lossen gang van denkbeelden; en heerscht daarin, ten aanzien van het werktuigelijke der kunst, doorgaans (*) eene bevallige gemakkelijkheid en zoete toon. Overal, verder, ademen zij een zacht, kinderlievend en dankbaar gevoel; of leggen zij de taal aan den dag van een welgesteld hart, dat vriendschap waardeert, zijnen, ofschoon geringen, stand zich nergens schaamt, en bezield wordt door de beste en zuiverste beginselen van vroomheid en Godsdienst, door vooroordeel, ijdelen waan noch dweeperij ontluisterd. Reeds gaven wij hiervan eene kleene proeve; en zouden wij, tot verder bewijs, ons beroepen mogen op het dichtstukje, bevorens door ons (t.a. pl.) medegedeeld, en te regt ingelascht in dezen kleenen bundel. Ook schijnt ons de Dichteres dán wel het beste te slagen, wanneer haar gevoelig en deelnemend harte spreekt, of zij de kinderlijke vermaken en onschuld teekent.
Wij nemen ditwerf afscheid van francijntje, met haar ten volle dat vrolijk genoegen (dat zij in het Voorberigt aanduidt) toe te wenschen, van in haren nederigen levensstand een talent te bezitten, en ook werkelijk besteed te hebben ten nutte en vermaak van hare medemenschen. Zij beoefene en volmake het verder, en volharde in het behandelen der lier, zoo wél haar toebetrouwd. Wij ten minste, onlangs luttel voldaan over den sterk aangezetten kost, aan eene adelijke tafel ons voorgezet, en toegediend van aanzienlijke Dames, verlangen veel meer (zoo hongeren wij naar het eenvoudig schoone) ter gast te gaan bij deze Vriesche Dienstmaagd, en vaderlandsche ge-
{==412==} {>>pagina-aanduiding<<}
zonde spijs te nuttigen. Mogt zij eerlang met meerdere tuimte van tijd zich aan de Zanggodinnen kunnen toewijden; welk eene keur van lekkernijen zou zij welligt alsdan niet in staat zijn ons eenmaal aan te bieden!

Eerste Beginselen der Staatkundige Aardrijksbeschrijving, ten dienste der Scholen, volgens de nieuwste staatkundige veranderingen. Tweede vermeerderde en verbeterde druk. Te Dordrecht, bij A. Blussé en Zoon. 1813. In 12mo. 114 Bl. f :-6-:

De tweede druk van dit anders goede Schoolboekje is op een, voor het menschdom in 't algemeen hoogstgelukkig, maar voor deze onderneming allernoodlottigst tijdstip in de wereld gekomen; in 1813, het jaar van den val des Franschen Keizerrijks, en met hetzelve van het geheele toenmalige stelsel van Staatkundige Aardrijksbeschrijving - zoodat het geheele boekje thans volstrekt nutteloos is. Het was ook - om de waarheid te zeggen - geene zaak, om onder napoleon een zoodanig stelsel te schrijven. De ondervinding had, helaas! genoeg geleerd, dat geene verdragen of overeenkomsten, of zelfs giften aan zijne Broeders, Neven, enz. hem heilig waren; dat hij in één jaar den eenen Broeder uit Holland jaagt, den anderen Hanover eerst geeft, dan weder ontneemt. En zoo dit aan 's mans bloedverwanten geschied is, hoe zullen dan vreemden gevaren zijn? Zekerlijk, een zóó snelle, zóó gezegende ommekeer kon niemand verwachten, en wij twijfelen niet, of de uitgevers zullen zich den ondergang van hun boekje in dezen geweldigen, doch weldadigen stroom gaarne getroosten.
Evenwel is er - schoon het grootste gedeelte der schikking vervalt - nog veel goeds in dit boekje. Het begint met het Noordwesten van Europa - de Britsche Eilanden; gaat dan voort naar het Noorden, Deenemarken, Noorwegen, Zweden en Rusland; wendt zich dan eensklaps naar het Westen, om het Fransche Keizerrijk te beschrijven, (waartoe dan ook België, de linker Rijnoever, een gedeelte van Italië, Holland, en gedeeltelijk Zwitserland behooren.) In deze, zoo geheel dooreenliggende, en onaardrijkskundige orde (zoo wij dit woord

{==413==} {>>pagina-aanduiding<<}
gebruiken mogen) worden de landen opgenoemd, en de naast bijeenliggende, zoo als de Rijnoever en Holland, door Italië afgebroken. Duitschland en het Rijnverbond worden als eenzelvig beschouwd, (met uitzondering van Oostenrijk) en dus Pruissen ook tot het Rijnverbond gerekend, waartoe het nimmer behoord heeft. - De grenzen van Saxen (Saksen) worden ook niet naauwkeurig opgegeven; het grensde ten zuiden niet aan Wurtzburg, maar aan Beijeren (Baireuth), en ten zuidoosten (niet oosten) aan Boheme. Ook heeft het Groothertogdom Warschau nimmer tot Saksen behoord; hoewel de Koning van Saksen (in naam, en op een' zeer bepaalden voet) daarvan Groothertog was. De Wezer (bl. 45) maakte de oostergrenzen van het Ex-koningrijk Westfalen niet uit, maar vloeide er midden door heen. De Illyrische Provinciën (bl. 74) zijn niet in 1805 en 1811, maar (behalve Istrië en Dalmatië, die in 1805 afgestaan werden) in 1809 door Oostenrijk aan Frankrijk overgelaten. Voorts keuren wij het zeer goed, dat de Iönische Eilanden, waarmede men anders verlegen was, waar die te plaatsen, hier bij de Illyrische Provinciën gevoegd zijn, gelijk zij ook natuurlijk bij den Staat behooren, die deze gewesten bekomt, en buiten dezelve den sleutel tot de Adriatische Zee mist. - De andere werelddeelen zijn korter, en wat oppervlakkig behandeld. Men leest in Afrika nog van Ajan, Adel, Monomotapa, en zoo als die onbekende, en ten deele verdichte,
Koningrijken al meer mogen heeten, als hoofddeelen. Op bl. 101 lezen wij van de straat Davids, in plaats van Davis, en het meer Supirior (Superior) in plaats van het Opper-meer. In Zuid-Amerika zijn de Spaansche bezittingen in deze beschrijving door de Portugesche en andere (Brazilië en Guyana) afgebroken; hetwelk in eene Staatkundige Aardrijksbeschrijving verwarring moet baren.
In weerwil dezer aanmerkingen, die meestal slechts op kleinigheden vallen, die ligt te verhelpen zijn, en welke zich de Schrijver dus ten nutte kan maken, wanneer er, na den afloop van het Weener Congres, eene nieuwe, veranderde uitgave werd raadzaam gekeurd, hebben wij dit boekje, in de meeste daadzaken en opgaven, juist, klaar, beknopt en bondig gevonden. De getallen van de inwoners der steden zijn moeijelijk alle na te gaan, daar de telling in de onderscheidene landen zoo zeer uiteenloopt; nogtans komen ons

{==414==} {>>pagina-aanduiding<<}
de meeste vrij naauwkeurig voor. De begrooting der inwoneren van het vijfde Werelddeel (bl. 113) is echter loutere gissing, daar Nieuw-Holland nog op verre na niet eens langs de kusten bekend is.

Staats-Almanak voor den Jare 1815. In 's Gravenhage en te Amsterdam, bij de Gebroeders van Cleef. In gr. 8vo. 866 Bl. f 7-:-:

Deze zeer uitvoerige, en daardoor in menig opzigt geriefelijke en belangrijke, Staats-Almanak begint met de Grondwet; bevat vervolgens eenen kalender, waarop de aanwijzingen des op- en ondergangs van zon en maan, met de afwijking der eerste, en den middelbaren tijd op den waren middag enz., en geeft vervolgens eene aanwijzing der hoofdstukken en afdeelingen, die wij best vinden, tot kennis van het geheel, hier grootendeels te laten volgen.
I. Geboorte en huwelijken der leden van het Vorstelijk geslacht; Huis van den Souvereinen Vorst; van de Vorstin; van de Prinsen; van de Vorstinnen Weduwen. II. Ambassadeurs, Ministers der buitenlandsche Mogendheden, residerende bij Z.K.H.; - van Hoogstdenzelven bij buitenlandsche Mogendheden. III. Staats-Ambtenaren en hooge Kollegiën. IV. Departementen van Algemeen Bestuur. V. Personeel der administratie van den Algemeenen Waterstaat. VI. Openbare eerdienst der onderscheidene Kerkgenootschappen in de Vereenigde Nederlanden. VII. Militaire organisatie. VIII. Organisatie van de Zeemagt. IX. Bestuur der Koloniën. X. Grondgebied van den Staat der Vereenigde Nederlanden; Ridderschappen en Edelen in de provinciën en landschappen; provinciale, landschappelijke en stedelijke besturen. XI. Regterlijke magt. XII. Financiéle organisatie. XIII. Commerciéle organisatie; Levantsche handel, groote Visscherij, Beurzen, Bankiers, Kassiers, Makelaars, kamers van koophandel, wisselbanken. XIV. Bestuur en administratie van de Opperhoutvesterij. XV. Onderwijs, Wetenschappen en Kunsten. XVI. Geneeskundig onderzoek en toevoorzigt. XVII. Landbouw. XVIII. Bestuur van de hoofdstad; plaatselijke regering en stedelijke inrigtingen aldaar. XIX. Bestuur van de residentie, enz. - Bevolking der steden, behoorende tot den Staat der Vereenigde Neder-
{==415==} {>>pagina-aanduiding<<}
landen. Postkantoren, vertrek en aankomst der posten binnen 's lands en naar buiten. Wagen- en Schuite-veren. Diverse Geldspeciën. Hofcostumes en Hofrouwen. - Bladwijzer der zaken.
Wanneer men deze aanwijzing overziet, en alzoo bevroedt, dat alle Hooge Personaadjen, belangrijke Ambtenaren, Officiers, Professoren, Predikanten en Priesters, Makelaars, enz. enz. enz. hier met name staan aangeteekend, dan kan de dikte van dit Almanakje (van 866 bladz. in groot 8vo.!) geene verwondering baren. Nog veel dikker zal hetzelve gewis moeten worden, wanneer het eenmaal op nieuw voor het gansche tegenwoordige Koningrijk wordt vervaardigd; nog dikker zon het reeds zijn, zoo - met de naauwkeurigheid en uitvoerigheid, anders in acht genomen - al de veren en jaagschuiten, ook in afgelegener provinciën, hier waren aangewezen. Wij, voor ons, zouden meenen, dat het wel der moeite waardig is, zich zulk eenen Staats-Almanak aan te schaffen, indien men telken jare, juist niet eenen geheel nieuwen, maar slechts eene zekere herstelling en aanvulling op denzelven, behoefde te koopen.

Wenceslaus Valk en zijne Familie; naar het Hoogduitsch van A. Lafontaine. III Declen. Met Platen. Te Amsterdam, bij H. Gartman. 1814. In gr. 8vo. 680 Bl. f 6-12-:

De gebeurtenissen van den tijd, en de menigvuldige stukken en stukjes van den dag, (en daaronder zeer belangrijke) namen zoo veel ruimte in ons Tijdschrift weg, dat wij ons welhaast niet meer zouden weten te verontschuldigen bij onze schoone Lezeressen, die, bij alle hare vaderlandsliefde, natuurlijk evenwel verlangen bekend te blijven met die romantische geschriften, waarvan de lezing haar altijd bijzonder uitlokt; vooral de zoodanige, die niet slechts hare verbeelding aangenaam bezig houden, maar tevens het hart aandoenlijk treffen en ten goede opwekken, en die wij alzoo niet alleen als schuldeloos tijdverdrijf, maar allezins (zoo veel men dit van een' goeden Roman vorderen kan) voor verstand en hart durven aanprijzen. Het werk, dat wij thans in zijn geheel aanmelden, verdient in ons oog dien lof; en wij geven

{==416==} {>>pagina-aanduiding<<}
het nu vooral de voorkeur, schoone Lezeressen! omdat gij u hier niet alleen met ééne belangrijke liefdesgeschiedenis, maar met een aantal, en in het bijzonder met vier voorname, welke u van den aanvang af tot de gelukkige huwelijken, het toppunt van alle de wenschen, de grootste deelneming zullen inboezemen, onschuldig en aangenaam, en leerzaam tevens, kunt bezig houden. Overigens vindt gij hier uitnemende, wel volgehoudene karakters, waartegen slechts weinige afzigtige afsteken, en bij de goede maar weinig overdrevens, maar weinig, dat niet navolgenswaardig is. Den edelen wenceslaus valk willen wij uitzonderen, die zeker een zonderling is, en zijne eigene wonderlijke kuren heeft; maar dat zal u niet hinderen; integendeel, wij beloven u vermaak bij zijne Ridderavonturen en Ridderkuren, uit den ouden tijd door hem opgezocht en nagevolgd, en wij wenschen ieder uwer eenmaal eenen echtgenoot van zijne mannelijke inborst, gezond verstand, voortreffelijk hart, en zijne groote geldmiddelen. Of wilt gij liever zelve kiezen? het is ons om 't even; dan een man als zijn vriend huber, of zijn Neef frans, of keller, de minnaar van zijne Nicht agnes; maar dan wenschen wij ook, dat gij moogt versierd zijn met alle die uitmuntende schoonheid van ligchaam en ziel, en alle die voortreffelijkheid van verstand en hart, en alle die uitnemende talenten, waarmede de Hemel die zelfde lieve agnes, 's mans zachte claudia, de moedige bertha en de heerlijke jacobina (wij zouden bijna zeggen met eene kwistige hand) heeft begaafd; en dan twijfelen wij geen oogenblik, of gij geniet zoodanig hoog en aandoenlijk aardsch geluk, als waarin wij wenschen, dat deze voortreffelijke, dierbare menschen zich nog lange zullen verblijden. Dan zal er ook, wenschen wij, een geslacht van heerlijke
menschen, uit u, en rondom u, ontluiken, en gij, gelijk de edele wenceslaus valk, ook in den hoogsten ouderdom, bijna dagelijks zeggen: ‘O goede God! het leven op aarde heeft zoo vele en zoo groote genoegens: kunnen er in uwen hemel nog grootere zijn?’
Wij moeten alleen hier nog bijvoegen, dat wij den aanvang van het derde deel bijzonder bevelen aan de aandacht van ieder, die zich met de opvoeding van een verwaarloosd jonkertje, of zoo eenen even verwaarloosden wilden jongen uit den burgerstand, bemoeijen moet, waartoe ieder wel even

{==417==} {>>pagina-aanduiding<<}
na, maar waarvoor ieder niet even zeer berekend is; en dat overigens ook de geheele Roman met voortreffelijke lessen en wenken doorzaaid is.







De Staatkundige Dood van Bonaparte, Dithyrambus. Door P.G. Witsen Geysbeek. Te Amsterdam, bij Geysbeek en Comp. In gr. 8vo. 7 Bl. f :-4-:

Lierzang aan Z.K.H. Willem Frederik George Lodewijk, Prins van Oranje enz. enz., na de luisterrijke Overwinning van 15-18 Junij 1815. Door A.N. van Pellecom. Te Schiedam, bij J.H. Sweben. In gr. 8vo. 11 Bl. f :-6-:

Vaderlandsch Gevoel, uitgeboezemd aan mijne Wapenbroeders, de Leden van het Korps vrijwillige Jagers, enz. Door H. Meijer Jun., Adjudant bij voorz. Korps. Te Amsterdam, bij Geysbeek en Comp. In gr. 8vo. 10 Bl. f :-6-:

Lauwertak, gevlochten in den Eikenkrans van Z.K.H. Willem, Prins van Oranje, enz. Door H. Meijer, Jun. Te Amsterdam, bij Geysbeek en Comp. In gr. 8vo. 11 Bl. f :-6-:

Men kan een goed ruiter zijn, zonder juist eenen Bucephalus te kunnen besturen. De Pegasus, dien de Heer geysbeek wederom gewaagd heeft te beklimmen, de zoogenaamde Dithyrambische, is inderdaad een moedig, vurig beest. Menigeen' zou het niet gelukken, hetzelve te bestijgen, en ook voor geysbeek schijnt er niets minder noodig te zijn dan de val van eenen geheel anderen phaëton, wiens dolheid de wereld in brand steekt, om zich aan den stouten sprong te wagen. Nu, wij bewonderen zijne fierheid en vlugheid en afkeer van de dwingelandij; maar wij zijn dan toch tevens wel in onzen schik, dat het zijn dagelijksch werk niet is, en wenschen regt hartelijk, dat althans de vermelde aanleiding niet meer zal voorkomen. Inderdaad, het loopt thans hoog genoeg met onze Poëzij, en zoo andere dan de allerstevigste handen de teugels zoo ver beginnen los te laten, dan moet men waarlijk wel bang voor den Zwanen-zang des goe-
{==418==} {>>pagina-aanduiding<<}
den smaaks worden. - Vooreerst schijnt de Dichter den staatkundigen en natuurlijken dood zoo wat verward te hebben; ten andere blijven wij volstrekt in het onzekere, waar napoleon dan eigenlijk en eindelijk heen moet, - voorwaar eene pijnlijke onzekerheid! en eindelijk hebben wij maar geen zin aan de Seine in Nederland; neen, God beware ons voor de navolging van Rome en Frankrijk! Ook zijn wij waarlijk te vroom, om dat vervloeken van vader en moeder van den schuldigen met genoegen te hooren; gelijk al die pestdampen en toegeknepen gorgels en strotten, enz. enz. onze verbeelding en onze zenuwen pijnlijk aandoen. - Belgt misschien onze toon den Dichter? Wij antwoorden hem dan in goeden ernst, dat, gelijk de uitersten elkander altijd raken, alzoo gelach de natuurlijke vrucht is van eene overspannen poging om te treffen; doch, dat dit onze achting niet
wegneemt voor de mate van vuur, dichttalent, en deelneming in de zegepraal der menschheid, die op deze wijze kunnen zondigen.
No. 2. Wij laten dit stukje te liever volgen, omdat het met het voorgaande eenige gelijkheid van verdienste en wanverdienste heeft. Hoe zeer toch de eerste pleiten moge voor een gedicht, bij zulk eene blijde gelegenheid vervaardigd, en voor eene fout, om deze eigen gelegenheid zoo natuurlijk en zoo vergeeflijk; de goede smaak, het belang onzer waarlijk schitterende dichtkunst heeft hare onafdingbare regten. Alleen de volkomen geoefende, de meester in de kunst, kan zich, onzes oordeels, veilig wagen in die hoogte van aaneengeschakelde, allerstoutste beeldspraak, waar de onzin en het walgelijke dikwijls aan de kracht en het schoone grenzen. En, gelijk de gebreken vooral van meesters besmettelijk zijn, zoo bedenke men toch, dat het juist de allergeweldigste of hoogstgespannen uitdrukkingen van mannen als bilderdijk en helmers niet zijn, die hun den hoogen, stevigen dichtroem hebben bezorgd. De drie eerste coupletten zijn waarlijk treffend; maar nu wordt het vasthouden des zelfdenbeelds, het uitwerken en volgen in de bijzonderheden, gedwongen. Het is niet meer de vrije stroom des gevoels, en het gevoel asleen is de bron des goeden smaaks; de verbeelding, den meester spelende, wordt avontuurlijk. De Heer van pellecom vergeve ons deze aanmerking. Wij achten ze van te meer belang, hoe meer aanleg voor hooge, stoute poëzij zijn stuk waarlijk kenmerkt.

{==419==} {>>pagina-aanduiding<<}


No. 3. Een schrikbre nacht zinkt op de volken, 
Een pestwalm smet alom de lucht, enz. enz. 

Alles wel, fraai en treffend. Maar, alle groote Dichters vergeven het ons! die geest des kwaads behaagt ons niet. Wij weten wel, men heeft thans geesten des tijds, der vergadering etc. etc.; maar men heeft ook geest van hartshoorn en dergelijke, en, als het oudste, komt ons dit altijd eerst voor den geest. Waarom niet de kwade geest, de baarlijke droes? Al verkiest men ook niet in hem te gelooven, als dichterlijk gedachtenbeeld is hij toch gewis een allerbruikbaarst wezen. - Dit hebben wij tegen den aanhef; in den afloop konden wij met den Amstel niet te regt. Ons dunkt, de zuster-rivier, het IJ, mag jaloersch zijn op deszelfs lof en scheepskroon; en inzonderheid, dunkt ons, ware de bloedtroon niet gevallen, als Amstels golfslag het had moeten doen. - Overigens huldigen wij den den dichtgeest, de bekwaamheid en regt vaderlandschen ijver van meijer.
No. 4. Op dit stuk zouden wij geen vinger durven zetten. Het vermeldt den lof van onzen edelen Kroonprins op eene edele wijze. Er is regt gang in het stukje; en het volgend couplet moge al iets gewaagds bezitten, zoodat men het juist niet moet uitpluizen, hoe oorspronkelijk zijn daarentegen de denkbeelden, aan den Prins gerigt!

Gelijk een aspis, die, vertreden 
In 't bosch door 's wandlaars forschen voet, 
't Venijn uit de ingetrapte leden 
En kop hem woedend treffen doet, 
Zoo biest der Gallen lood u tegen - 
Het treft - maar 't bloed, uw wonde ontzegen, 
Drupt als een dauw op 't aardrijk neêr, 
't Welk uw gevallen heldenscharen 
Als zaad zal in zijn' schoot vergaêren, 
En geeft ze als Kadmus zaaisel weêr. 

Alleen beklagen wij ons over 's Dichters te groote edelmoedigheid. Nassau's vanen ontvingen in 1690 geene vlek bij Fleury. De Franschen mogten toen het slagveld even behouden, en zich op dien grond de overwinning toeschrijven; zij was behoorlijk betaald, geenszins schandelijk weggegeven.







{==420==} {>>pagina-aanduiding<<}

De Tooneel-kritiek, of de Recensenten ontmaskerd; Blijspel, met Zang. Door C. van der Vijver. Te Amsterdam, bij H. van Kesteren. 1815. In kl. 8vo. 48 Bl. f :-8-:

‘Qui cogitat turpe, habet turpe in animo,’ is het welgekozen motto van dit stuk; en het kort, maar bij uitstek schrander voorberigt heeft dit zonderling voortreffelijke, dat men het ook omkeeren kan. Een paar Recensenten zijn de helden; en waarlijk, het werd ook tijd, dat wij en onze Confraters zoo eens openlijk werden aan de kaak gezet. Wij maken het ook al te gortig; het is bij ons wel curta supellex! wij maken zelve ellendige verzen, en, daar wij in het duister schuilen, prijzen wij die, in onze recensien, als meesterstukken der kunst; en waagt het iemand hierin niet in te stemmen, diens werken vegen wij, bij de eerste gelegenheid. Onze stelregel is: zoo weinig mogelijk van eenig werk goed te zeggen; of liever, in het geheel geen goed te zeggen; want waarom hebben onze bladen aftrek? evenwel, die op eenige exemplaren inschrijft, of ons eenige honderden guldens in de hand stopt, of ons van het zijne een exemplaar op velin - papier, verguld op snede, present doet, maakt eene uitzondering. Voorts schelden wij braaf op kotzebue, omdat dit toch in de mode is; en, als wij ons tot tooneelkritiek verledigen, beoordeelen wij vlug weg de Acteurs en Actrices, hoewel wij in de koffijkmaer, onder een glas punch, zitten, als zij hunne rollen uitvoeren, enz. enz.
Dit alles is door den Heer van der vijver aan het licht gebragt, en in een Blijspel ingekleed, waarvan men de Zangstukjes ook zeggen (en omgekeerd, zeggen wij, het proza ook zingen) kan; zie het voorberigt. Dit Blijspel is zoo luimig en vrolijk en aandoenlijk fraai, en zoo geheel naar de regels der kunst bewerkt, dat wij niet weten, hoe te beginnen of te eindigen met den welverdienden lof; en wij twijfelen geenszins, of het zal, spoedig in alle talen overgezet, elk publiek, bij iedere boerenkermis, verlichten en vervrolijken.
Onze dochter zit aan eene fraaije vertaling uit het Fransch, met behulp van een woordenboek; de Heer Letterwijs, die in het geheel maar niet in gunst bij ons is, en wiens verzen,

{==421==} {>>pagina-aanduiding<<}
waarmede hij zijne voortreffelijke woordwisseling met het meisje doorweeft, bewijzen, hoe zeer wij hem onregt doen, met te zeggen: ‘dichter is, was en wordt hij nooit!’ deze Letterwijs komt haar storen; na hem een voortreffelijk Acteur, die bij haar den minnaar speelt, en, door die schrandere list, haar het geheim, dat wij de Recensenten zijn, en tevens een blad van ons, dat voor de pers gereed ligt, ontfutselt. Straks komen wij te huis, Orestes en Pylades! maar raken fraai met elkander aan den haspel; daarin evenwel zijn wij het eens, dat wij vegen zullen. Kort hierop treden zeer aanzienlijke Tooneelisten en Fraaije Vernuften binnen, om verzen, die wij vervaardigd hebben, te hooren en te bewonderen. Vooraf, echter, trekken zij tegen de Recensenten los; en wij (gelijk dat betamelijk is) leggen er een loodje op. Een van hen, de gewaande minnaar, neemt het op, en zegt: hij zelf is de Recensent; en nu leest hij met luider stemme (en dit is de verwonderlijk fraaije ontknooping) het ontfutselde blad voor. De Lezer raadt het overige; daar staan wij nu met beschaamde kaken, schelden elkander voor verrader en letterdief, en zijn nu beiden zoo in eens recensor af.
Voegden wij hier nu nog eene proeve bij, in proza, (dat men zingen) en in poëzij, (die men zeggen kan) dan vreezen wij, dat de Lezer ons naauwelijks gelooven zou, daar wij hem, op ons woord van eer, verzekeren, dat de Heer van der vijver, zoo veel wij weten, niet tot het gilde behoort, en althans zeer zeker de steller van deze recensie niet is. Liever, opdat vooral niemand dit vermoede, willen wij moeite doen, om eene enkele berispende aanmerking te vinden. o! Daar is altijd wat te vinden, zegt de man met regt; en zoo vinden wij dan ook wat.
Bij het lezen van dit stuk, dat ons laf en eerloos handwerk zoo geheel ontmaskert, zagen wij ons in alle onze naaktheid, en kregen opregten lust om ons te verbeteren; wij verwachtten hier vele lessen, voor het minst wenken, te vinden, die wij konden behartigen; maar, wij moeten het zeggen, hierin is het anders zoo voortreffelijk stuk even arm, als een mesthoop in paarlen. - Wij willen evenwel nog eens wroeten, als een haan (met verlof gezegd!) in den drek; maar, hetgeen wij dan toch vinden, beter, dan de haan in de fabel, in eere houden:
1.) Wanneer iemand niet toejuicht hetgeen uit onze pen vloeit,

{==422==} {>>pagina-aanduiding<<}
zijn wij gewoon hetgeen hij schrijft bij de eerste gelegenheid te vegen. Niet meer dan alzoo! Reeds deze recensie is bewijs, dat wij ons beteren. Wij zeggen reeds vooruit, dat, al wat de Heer van der vijver nog schrijven zal, voor kritiek noch verbetering vatbaar is. Hoe meer iemand voortaan in gevoel en smaak van ons en onze Letteroefeningen verschilt, hoe meer wij het moeten aanprijzen.
2.) Het was de gewoonte der Recensenten, op kotzebue te schelden, omdat dit in de mode is. Hadden wij nu maar iets van kotzebue bij de hand, of wij ook prijzen zouden! Dan, de lof, het Blijspel van den Heere van der vijver (dat wel niemand buiten ons zoo sterk prijzen zal) toegezwaaid, overtuigt hem voorzeker, dat onze bekeering ernst is. Het zal dan voortaan onze stelregel zijn, dat de smaak van geheel het geëerd publiek wansmaak is!
3.) Onze dochter arbeidt dagelijks aan vertalingen; dit is haar handwerk; deze prezen wij aan, maar toonden ons bij het werk van oorspronkelijke vernuften, en bij hunne eerste vertalingen, verbanners in plaats van aankweekers der kunst. De Heer van der vijver is een oorspronkelijk vernuft; en hij ziet, hoe zeer wij ons reeds naar het voorschrift verbeterd hebben. Zoo willen wij voortgaan; en, zoo wij in de volgende proeven zijn Ed. nog niet volkomen voldoen, zoo bedenke hij het: ‘al doende leert men,’ en wij verzoeken nederig zijne teregtwijzing, waartoe hem zekere verzameling van Antikritiek gelegenheid aanbiedt, welke altijd met leerzaam vermaak door ons gelezen wordt, en waarin wij hem eerstdaags verlangend wachten; te meer, daar een onzer Confraters (ongevergd evenwel) ons het afmaken van een klein carelletje met zekeren Heer ridendo, ibidem, edelmoedig uit de handen nam, misschien vreezende dat het met ons wat erg zou afloopen, als wij zekere paruiken (want zekere paruiken kunnen wij maar volstrekt niet dulden) eens wat handig of onhandig dooreen smeten, waartoe hij onzen lust krachtig had opgewekt. Nu, voorzigtigheid is de moeder van de porseleinkas; wij bedanken Collega, en zijn tot wederdienst bereid. Dit in parenthesi; en nu gaan wij aan het recenseren naar des Heeren van der vijver's recept:


{==423==} {>>pagina-aanduiding<<}

1.

Ogier de Deen, of de edele Wraak, Treurspel in vijf Bedrijven, van F.L. Bianchi. Door D. Onderwater. Tweede Uitgave. Te Leyden, bij J.w. van Leeuwen. 1814. In kl. 8vo. 104 Bl. f :-12-:

Bij de aanmelding der eerste uitgave gaven wij aan dit Treurspel eenigen lof: de herlezing, en het voorberigt nu, zou ons denkelijk tot wat milder lofspraak hebben uitgelokt; voor het minst hetgeen de Uitgever (niet de Heer onderwater, die Vertaler is) ons deed opmerken, spoorde ons aan tot eene nadere lezing en toetsing, die bij ons voor het stuk niet onvoordeelig was. Dan, toen hadden wij van den Heer van der vijver nog niet geleerd, dat wij onzen lof moeten sparen voor eerste vertalingen, of de werken van oorspronkelijke vernuften. De naauwkeurige nadruk der eerste uitgave doet den Drukker eer aan, en zou ons zelfs doen denken, dat wij juist geene tweede, maar slechts eene vernieuwde, met een voorberigt vermeerderde, uitgave in handen hadden, zoo ons titel en voorberigt niet beter onderrigteden.

2.

De Vermommingen, of Schijn bedriegt. Kluchtig Blijspel, met Zang. Door D.W. Stoopendaal. Te Amsterdam, bij J. Tiel. 1814. In kl. 8vo. 40 Bl. f :-8-:

Dit is een oorspronkelijk stuk, en dus verdient het buiten twijfel grooten lof; des zijn wij door den Heer van der vijver voorgelicht. Wij zouden anders verklaard hebben, het met den Schrijver volkomen eens te zijn, dat, zoo men het als een Tooneelgrapje opneemt, en het den Lezer ook stechts eenmaal doet lagchen, hij alle redenhad om te vreden te zijn. Tusschenbeiden werd ons het grapje eveuwel een weinig al te laf; maar het stukje is oorspronkelijk, en dus zeer zeker good!


{==424==} {>>pagina-aanduiding<<}

3.

De Terugreis naar het Vaderland. Van A. Lafontaine Te Amsterdam, bij J.J. en J.R. Radink. 1814. In kl. 8vo. 72 Bl. f :-15-:

Een kleine Roman, die, des twijfelen wij niet, gelijk zoo vele andere van dezen Schrijver, onze Lezeressen bevallen zal. Wij zouden haar dit vermaak wel hebben gegund, en kunnen verzekeren, dat het een voor het minst onschadelijk vermaak was. Maar het is eene vertaling; en, hetgeen het hier nog erger maakt, het is in de mode, grooten smaak te vinden in lafontaine's schriften. Dus, meisjes! zijt voorzigtig; gij mogt uwen smaak nog verder bederven voor des Heeren van der vijver's meesterstukken. Maar, hebt gij bij geval van der vijver's Silhouette? eilieve, vergelijkt dezelve dan met die van den Schrijver van dit romannetje, en koopt daarom dit boekje! Een goed Physionomist kan u daarbij het ‘homo homini quantum praestat!’ uitleggen.




Gedichten voor Kinderen, door Vrouwe K.W. Bilderdijk. Met Platen. Te Haarlem, bij F. Bohn. In 12mo. 109 Bl. f 1-4-:

Elk Ouder kent de waarde van dit Kinderboekje uit onze vroegere aankondiging, of liever nog, gelijk wij wenschen, uit het speelvertrek zijner eigene kinderen, waar het gewis, als een geliefkoosd onderhoud, voorhanden is. Wij komen er dus alleenlijk op terug, ter vermelding, dat de Uitgever, door het goed vertier waarschijnlijk aangemoedigd, het boekje, ten behoeve van eenigzins meer gegoeden, thans nog doet verzeld gaan van een zestal keurig uitgevoerde Plaatjes van vinkeles; zoodat het ook in dezen vorm, als een fraai geschenkje, dat der kinderen hart en zinnen streelt, alle aanprijzing en den ruimsten aftrek verdient, dien wij hetzelve dan ook gaarne gunnen; terwijl wij tevens naar meer zulke lieve en leerzame Gedichtjes voor de Jeugd ons verlangen uiten.


{==425==} {>>pagina-aanduiding<<}

Boekbeschouwing.

Verhandelingen, rakende den Natuurlijken en Geopenbaarden Godsdienst, uitgegeven door Teyler's Godgeleerd Genootschap. XXVIste Deel. Te Haarlem, bij J. van Walré en Comp. 1815. In gr. 4to. 289 Bl. f 3-:-:

Volgens den afzonderlijken titel, behelst dit Deel van teyler's Godgel. Gon. de Verhandelingen over het gevoelen van j.a. eberhard wegens- den oorsprong van den Christelijken Godsdienst; en is de eerste, (zonderling genoeg door eenen Nederduitschen titel voorafgegaan) de Latijnsche van den Leidschen Hoogleeraar e.a. borger, met Goud bekroond; de andere, die van den Eerw. w.a. van hengel, Leeraar der Hervormden te Grootebroek, in het Hollandsch geschreven, en met den Zilveren Penning vereerd. Bij het openen des boeks, ontwaart een iegelijk, niet onbekend met de werken van het Genootschap, dat, voorzeker door een voor ons raadselachtig toeval, de vertaling der Prijsverhandeling van den geleerden borger bij de uitgave van dit Deel is achtergebleven, en dat alzoo het Genootschap een zeer onvolkomen werk in het licht zendt. Hoe zulks bijkome, laat zich denken, niet gissen. De aankondiging van borger's Verhandeling door Nederduitschen titel verbant bij ons schier allen twijfel omtrent eene bedoelde weglating van het vertaalde stuk. Ook verbeelden wij ons, dat Heeren Directeuren alsdan door eenig Voorberigt de reden zouden hebben aangeduid, waarom zij afgingen van eene gewoonte, die gewis van de grootste aangelegenheid is voor den ongeletterden of min taalkundigen liefhebber van godsdienstige waarheid en onderzoek. En zoo wij ons in dezen bedriegen konden, dan nog achten wij

{==426==} {>>pagina-aanduiding<<}
zoo vermaard een Genootschap te naauwgezet, om, eigendunkelijk en met opzet, te handelen tegen den uitersten wil van wijlen den Heere teyler. Want, in het Berigt, geplaatst voor het Iste Deel der Godgeleerde Verhandelingen, lezen wij, bl. XVIII, de begeerte des Stichters, ‘dat de Verhandelingen, zoo zij de volle goedkeuring mogten wegdragen, naar des Testateurs uitdrukkelijke vaststelling, in de Nederduitsche tale ter drukperse moeten bezorgd worden.’ Wij blijven dus in het vermoeden, dat door eenig toeval het Nederduitsch van borger's uitgewerkte Prijsverhandeling is blijven liggen; daar teyler's Directie desgelijks bij ons buiten alle verdenking is, van den Leidschen Hoogleeraar het regt of genoegen te willen betwisten, om door zijnen strijd tegen eberhard gunstiglijk bekend te worden ook bij zijne ongeletterde Landgenooten. Op grond derhalve van dien onderstelden misslag, bij dezen der Directie onder het oog gebragt, vleijen wij ons, dat de bedoelde vertaling, als een Aanhangsel op dit Deel, spoedig in druk verschijnen zal, en ons gelegenheid geven om alsdan uit dezelve eene proeve mede te deelen van borger's betoogtrant en schoonen stijl, met Attisch zout besprengd. Vonden wij ergens, in een gekuischt Latijn, rijkdom van geleerdheid, grondige kennis van zaken, bondigheid, fijne scherpzinnigheid, en kracht van betoog, in eene Verhandeling vereenigd, het is in die van onzen Vaderlandschen Geleerde, den vermaarden borger. Ook de andere, die van den Eerw. van hengel, heeft groote verdiensten, en is voldoende ter wederlegging van eberhard. Beiden beantwoorden zij uitnemend, en volgen den leiddraad der uitgeschreven
Prijsvrage, aan den voet dezes herinnerd (*): echter, tot billijking van des Ge-
{==427==} {>>pagina-aanduiding<<}
nootschaps oordeel, munt,
ook naar ons gevoelen, de eerste boven de tweede uit, als Goud boven Zilver. Noodwendig dienen wij thans onze Lezers te verzenden tot dit boekdeel zelve; daar wij ons moeten vergenoegen met de opgave van het algemeen beloop en de hoofdtrekken dezer Verhandelingen, die wij tevens door onderlinge vergelijking van derzelver waarde nader willen kenschetsen.
Meermalen, onder het lezen dezer stukken, gevoelden wij het zwakke, gewaagde, en op lossen voet aangenomene, of te eenemaal opgeraapte, der onderstellingen van eberhard; elders mishaagde ons het duistere en ingewikkelde, waarin die Geleerde zijne ware meening heeft ingekleed, en de moeite om tegen hem te schrijven aanmerkelijk vermeerderd. Meermalen trof ons, vooral op den wenk van borger, eene sterke verontwaardiging over den trots van den waanzinnigen

{==428==} {>>pagina-aanduiding<<}
Duitscher, en het ijdele zijner drogredenen tegen den Godsdienst van Jezus, door hem naar eigen dunk misvormd. Meermalen keurden wij eberhard, ondanks de overige verdiensten van zijn geschrift, eener gezette wederlegginge te dezen naauwelijks waardig. Dan, telkens bevredigde ons het belangrijke wegens den oorsprong der Christenleere met dezen anders schier overbodigen strijd: wij zagen telkens met vermaak den Aanvaller in het naauw gebragt, uit het veld geslagen, en verwonnen; ja de uitweiding, vooral bij borger, wegens het gevoelen van platoover de Ideeën, aangaande de stellingen der Alexandrijnen, en omtrent de dwaze begrippen der Kabbalistische Joden, deed ons met verwondering opzien tegen 's mans welaangevoerde geleerdheid, en juichen over de volkomen zege der waarheid.
Eigenaardig loopen beide deze Verhandelingen, ter beantwoording van ééne Vrage bestemd, nagenoeg af in een' en denzelfden vorm of verdeeling; hoezeer wederom die van borger het meeste is uiteengezet, naauwkeuriger bearbeid, en volledig in het wederleggen van eberhard. Van hengel splitst zijn werk in twee deelen, waarvan het Iste bewijst, ‘dat de oorspronkelijke Christenleer geenszins is voortgevloeid uit eene vereeniging van het Oostersche gevoel met het Grieksche denkvermogen, of uit de begrippen der Joodsch-Alexandrijnsche Grieken, of Madraschiten, en van louter menschelijke afkomst.’ Het IIde toont aan, dat ‘de Hoofdleeringen des Evangelies, nopens den Persoon, de waardigheid en het karatker van Jezus, niet in eenen Allegorischen, maar eigenlijken, zin moeten verstaan worden; en dat al het wonderbare en Goddelijke, hetwelk volgens het N.V. met de eerste verkondiging des Evangelies vergezeld ging, inzonderheid de verhaalde Wonderwerken, niet als dichterlijke bijsieraden, maar als wezenlijk gebeurde dingen moeten beschouwd worden.’ Beide stukken vangen aan met eene algemeene

{==429==} {>>pagina-aanduiding<<}
Inleiding over eberhard en diens werk: dan, hier reeds heeft borger zijnen arbeid op breedere leest geschoeid. Hij ontwikkelt en doorloopt den geheelen inhoud van het boek des beroemden Duitschers, waarvan slechts een klein deel aan den titel beantwoordt. Bijzonder legt hij 's mans stellingen wegens het Christendom aan den dag, toont onbestaanbaarheden daarin aan, verwerpt de ligtvaardigheid, waarmede men gelijksoortige wijsgeerige gevoelens tot éénen gemeenen oorsprong brengt, en schift het onderwerp zijner Verhandelinge, door te erkennen, hoe in het N.V. wel een smaak gevonden worde van den geest der Alexandrijnen, met opzigt tot het allegorisch uitleggen of gebruiken der H. Schrift, maar niet ten aanzien der leere; waarna hij zich voorstelt, het geschilpunt met eberhard, omschreven in de Prijsvrage, in deze vier Hoofddeelen te behandelen. In het eerste bewijst hij, uit getuigenissen van het N.V. en van elders, dat de Christelijke Godsdienst, noch uit eene vereeniging der Alexandrijnsche en Kabbalistische Wijsbegeerte, noch uit eenig menschelijk onderwijs, ontstaan zij. In het tweede ontvouwt hij meer bijzonder dat gedeelte der Alexandrijnsch-Kabbalistische Wijsbegeerte, waaruit eberhard de Christelijke leer wil hebben afgeleid. In het derde voldingt hij, dat tusschen die wijsgeerige stellingen, en deze leer, zoo groot een onderscheid zij, dat beiden niet slechts niets gemeens hebben, maar ook tegen elkander inloopen of strijden. Terwijl hij, ten laatste, het vierde Hoofddeel aan de wederlegging van eberhard's gevoelen over de Wonderwerken heeft toegewijd.
Uit deze opgave der hoofdtrekken van iedere Verhandeling, en beider gelijkheid van stoffe en doel om eberhard te wederleggen, bemerkt gewis de Lezer, dat vele stukken, inzonderheid de bewijzen, uit den inhoud des N.V. aangevoerd, minzaam moeten overeenstemmen, meermalen dezelfde en eensoortige zijn zullen, nu eens in keuze, dan meest door bewer-
{==430==} {>>pagina-aanduiding<<}
king van twee bekwame Mannen, in voordragt of inkleeding onderscheiden. Voorts, hoezeer van hengel zijn tweeledig werk bekwamelijk in onderdeelen gesplitst hebbe, boezemt ons toch de enkele aanwijzing der belangrijke stukken, door borger bearbeid, bijkans onwillig te zijnen voordeele een gunstig vermoeden in van grootere naauwkeurigheid, gelijk van eene betere ontwikkeling en bestrijding van eberhard's gevoelen, hetwelk hij in waarheid ook in de aangenomen beginselen aantast, en in alle deelen wederspreekt en ontwricht.
Zoo bewijst borger, in H.I, den kleenen invloed, welken de Grieksche Wijsbegeerte, zelfs na de overwinningen van alexander, op de school der Joden had, inzonderheid in Palaestina, en omtrent het gros der natie. Philo, de Alexandrijnen, en de Sekte der Farizeërs, mogen, ten aanzien der allegorische schriftverklaring, de Grieken gevolgd zijn; maar dezen en hunne taal waren bij de inwoners van Judea in haat, of verachting, volgens josephus. Zelfs valt uit gelijkheid van stellingen over het geheel weinig te besluiten tot eenen gemeenen oorsprong der leere. Trouwens, wat hiervan zij, de opvoeding van christus (dit is de aanmerking van borger en van van hengel beiden) waarborgt ons ten volle, dat zijne leer, zoo regtstreeks inloopende tegen die der Farizeërs, geenszins van hen ontleend zij: en borger toont in het breede, hoe de geschiedenis en schriften van paulus te eenemaal het denkbeeld wederspreken, alsof hij de Christelijke beginselen, na zijne bekeering door hem gepredikt, uit de school van gamaliel, of eenige menschelijke wijsheid der Grieken, waartegen hij zich geduriglijk aankant, had overgenomen.
Met H. II legt borger voorts met veel geleerdheid een onderzoek, aangaande de Alexandrijnsch-Kabbalistische Wijsbegeerte, ten grondslage zijner verdene redenering, om eberhard dus uit die sterkte te

{==431==} {>>pagina-aanduiding<<}
verdrijven, waaruit hij inzonderheid zijnen aanval rigt. De voorname bronnen te dezen zijn, het, onder de Apocryphen nog voorhanden, Boek der Wijsheid, benevens de schriften van philo; zelfs moeten de Rabbijnsche stukken, bijzonder het Boek Sohar, schoon van veel lateren dag dan christus en de Apostelen, worden geraadpleegd, vermits eberhard deze, hoe dwaas zulks schijnen moge, heeft aangetogen. Echter bepaalt onze Schrijver te regt zijne te doene navorsching tot hetgene de Joden uit plato's gevoelen aangaande de Ideeën ontleend en verwrongen hebben, of toegepast op hunne begrippen aangaande god en den oorsprong der dingen. Wat plato zelven aangaat, en het meest duistere stuk van diens Wijsbegeerte, wegens de Ideeën, hierover brengt hij veel lezenswaardigs en voor de geleerde wereld belangrijks ter bane in het volgende III H.
Wij wagen het niet, omtrent de gevoelens der Alexandrijnen, en van plato, onzen Lezeren verslag te doen: ons bestek gedoogt geenszins, uit borger zoo veel over te schrijven, als hun daarmede eenigzins kan doen bekend worden; en wij zijn afkeerig, wat hij met moeite verzameld en tot een beknopt geheel gebragt heeft, te willen verminken. Men raadplege eens den Man, die dubbel toch verdiend heeft, in zijne en onze moedertaal, eerlang tot zijne Landgenooten hierover te mogen spreken. Wij haasten ons tot reeds gedachte III Hoofdd.; te meer, daar men zich intusschen vergenoegen mag, omtrent een en ander wenken te ontvangen, die van hengel in zijne Verhandeling geeft. - Borger, dien wij meest op het spoor volgen, en tot wien wij terugkeeren, deelt aanvankelijk de gedachten mede van eberhard over den oorsprong der Christelijke Godsdienstleere, door hem bepaald ‘tot het gevoelen aangaande jezus christus, diens Persoon, en waardigheid van Hoogepriester en Messias.’ De verdrukte Joden, beweert eberhard, vergeestelijkten alles, vooral heilige zaken en personen. Paulus getuigt in

{==432==} {>>pagina-aanduiding<<}
den Brief aan de Hebreën, dat christus als Hoegepriester is in den Hemel. Dit riekt naar de Platonische Ideeën. Wie twijfelt des, of de Messias, de Koning en Hoogepriester, naar ordening van melchizedek, de Middelaar des N.V., in den Hemel, en alzoo een vereeuwigd Idee, zij? Hij moge gestorven zijn; doch gelijk het Idee van den Joodschen Tempel, hoezeer op aarde verwoest, als Idee voortduren konde, zoo belet dit insgelijks het eeuwig bestaan niet des Idee van den messias. Paulus spreekt meermalen van jezus herleven, en opnemen in den Hemel, of verhooging bij god; en wat anders beteekent dit, dan de gezegde eeuwige during van den messias in den Hemel, nadat hij van deze wereld weggevlogen, dat is gestorven was? - Zonder eenig gezag, ten meesten met schijnbaar beroep op den Brief aan de Hebreën, verstout zich eberhard, deze stellingen, door ons bekort, ter neder te werpen. Aan eigenlijk bewijs toch laat zich de wijsgeer luttel gelegen zijn. Inzonderheid schermt hij met zijne vermeende gelijkheid van begrippen; ja bouwt hij zijne onderstelde afkomst der Christelijke leere wederom, niet op eene doorgaande overeenkomst van haren inhoud met plato, of de kabbala, maar op het gezegde leerstuk wegens den Persoon van den
Messias, dat hij nu eens uit Griekenland, dan weder uit de Joodsche schole, ontleend acht. Met nadruk wederspreekt hem dus borger, opmerkende onder andere, dat de Ideeën van plato nergens, ook niet in den Hemel, eenig bestaan hadden, of geene zelfstandigheden (substantiae) waren; - dat ook de Joden van eenen aardschen, nimmer van eenen Messias in den Hemel droomden; - dat eberhard voorts zeer te onregt zich beroept op den Brief aan de Hebreën, met uitsluiting der overige Boeken des N.V., daar juist dat geschrift, vermoedelijk niet van paulus, of eenigen Apostel, maar veelmeer van eenen Alexandrijnschen Jood geschreven, het meeste van allegoriën overvloeit, en in dit pleit verdacht kan schij-
{==433==} {>>pagina-aanduiding<<}
nen; - dat, eindelijk, de Christen Godsdienstleer en andere en belangrijker stukken behelst om te gelooven, dan dit, wij zeggen niet wegens het doel der komst, maar wegens den Persoon, van den messias. Ja, de Schrijver zelf aan de Hebreën heeft in zijnen Brief den dood van christus voornamelijk behandeld; 't welk eberhard kon overzien op die eigen plaatsen, welke hij, buiten het redeverband gerukt, jammerlijk misbruikt en mismaakt. - Leed doet het ons, dat wij borger niet op het spoor volgen mogen in zijn betoog van eberhard's onkunde en dwaling wegens de eigenlijke leere van plato en philo
over de Ideeën, of ook wegens de vergeestelijking der kabbalisten van heilige zaken, die zij zich diets maakten, dat in den Hemel, gelijk op aarde, doch volkomener, aanwezig waren. Hij stelt als bewezen vooruit, dat, zoo er ook omtrent dit punt eenige overeenkomst bestond tusschen het Idee van den Hoogepriester, of Messias in den Hemel, met de vermeende gevoelens van den Griekschen Wijsgeer, of der Rabbijnen, die lang na christus (in de 2de eeuwe) leefden, en wier Boek Sohar eerst laat (in de 13de eeuw) bekend werd, dan nog, zelfs wanneer ook dat Boek gelden mogt, de oorsprong der Christen Godsdienstleere uit eene of andere bronne geenszins voldongen was. Daarna begint hij den beslissenden strijd, en willigt telkens aan eberhard den verlangden grond in, om Dezen, dus uit al zijne ingebeelde en hersenschimmige verschansingen verjaagd, uit al zijne schuilhoeken gelokt, te eenemaal uit het veld te slaan. Zoo iemand nu dit teisteren van eenen alvorens zoo goed als verwonnen vijand den Hooggeleerden Man onwaardig keuren durfde, die bedenke, dat de zaak van den Godsdienst door hem alzoo verdedigd is, en wij aan die ontwikkeling en betoog van het strijdige tusschen de wijsgeerige gevoelens van plato en der kabbalisten, met eberhard's opgeraapte Idee van den Hoogepriester of messias in den Hemel, de volle toelichting verschuldigd zijn we-
{==434==} {>>pagina-aanduiding<<}
gens die zeer aangelegen plaatsen in de Grieksche en Oostersche Wijsbegeerte. - Ten laatste, na de regtvaardiging in het bijzonder van den Schrijver aan de Hebreën, als te eenemaal
vreemd van den Kabbalistischen smaak, dien eberhard hem aantijgde, sluit borger dit deel zijner Verhandelinge met aan te toonen, dat en de Geschiedenis van J.C., en de leer des N.V., in velen onverklaarbaar zijn, of met de grootste ligtvaardigheid en dwang moeten verwrongen worden, zoo eberhard's gevoelen voor waar te houden is. Hier komen wederom de Schrijvers, bij teyler bekroond, elkander nader; en borger, thans meer bekenden grond betredende, wederhoudt zich te regt van bot te vieren aan zijnen ijver om uit te weiden in het betoog. Overvloed van plaatsen der Schrift komen nogtans ter bane, die voldingen, dat dezelfde jezus, die gekruist werd, daarna herleefde, uit den doode verrees, vervolgens ten Hemel voer, en aldaar verhoogd is. Allen loopen zij in tegen het begrip van eberhard, dat een andere messias op aarde verscheen, dan die eeuwig is in den Hemel. - ‘Laat hem,’ besluit borger, ‘de Schrift verdraaijen, folteren, uiteenrukken, rabraken, zich diets maken, dat niets boven plato en de Kabbalisten uitmunte; alleen hij drijve zijne onbezonnenheid derwijze niet, dat hij hunne leer voor die van christus en der Apostelen uitvente.’ De verrijzenis der dooden ten jongsten dage, het geloof in de onsterfelijkheid, en de komst van jezus ten oordeel, met één woord, het geheele gebouw van den Godsdienst valt uiteen, zoo iemand zich veroorlooft, der tale van het N.V. dat of soortgelijk geweld aan te doen, als noodig worden zoude om het begrip van eberhard staande te houden. Hoe is te vermoeden, dat de eenvoudige, ongeletterde
Leerlingen van christus de woorden opstanding, uit den dooden verrijzen, opwekken, enz. met gemeen overleg zouden hebben gebezigd in eenen gezochten, oneigenlijken en geheel vreem-
{==435==} {>>pagina-aanduiding<<}
den zin? Hoe laat zich het verhaal van jezus eigene verrijzenis, en der bijkomende omstandigheden, anders verstaan, dan als eene ware en onopgesmukte geschiedenis? Trouwens, men ontwricht alles, en zondigt tegen de regelen der Uitlegkunde, geene uitgezonderd, wanneer men dus ijvert voor opgevatten waan; en wel omtrent die waarheden van den Godsdienst, waarmede de Christelijke zedeleer ten naauwste zamenhangt, en de hope der zaligheid onafscheidbaar verbonden is. - Dan, leggen wij ditwerf de pen neder, om de zaak der Wonderwerken, door eberhard geloochend, door zijne bestrijders gehandhaafd, in een volgend verslag ten toets te brengen.






Redevoering ter godsdienstige viering der Overwinning van den 18den Junij 1815. uitgesproken door M. Stuart, Leeraar bij de Remonstrantsch-Gereformeerde Gemeente te Amsterdam, op den 25sten der zelfde maand. (Uitgegeven ten voordeele van het Fonds ter aanmoediging van den gewapenden Dienst.) Te Amsterdam, bij R.J. Berntrop. In gr. 8vo. 16 Bl. f :-5-8

Leerrede over Prediker IX:18b. op den algemeenen Dank- en Bede-dag, den 5den Julij 1815. Door en bij dezelfden. In gr. 8vo. 19 Bl. f :-8-:

Het is moeijelijk te zeggen, met welk genoegen wij deze Redevoering lazen. Zij kwam zoo onverwacht, vóór den bepaalden Dankdag; zij sprak echter het gevoel van het echt Nederlandsche hart zoo volkomen, zoo warm en zoo schoon uit. Het was zoo zeer naar de algemeene behoefte, zoo feestelijk, zoo van ziel tot ziel gaande. Waarlijk, wij vierden de overwinning met den Leeraar en zijne Gemeente mede. Hetgeen tot hiertoe nog met eenige donkerheid in ons binnenste had berust, dat werd nu ontwikkeld, verhelderd, uitgebreid, en onze blijdschap was bijna volkomen. - Na

{==436==} {>>pagina-aanduiding<<}
de lektuur zetteden wij ons, om onszelven rekenschap te geven van dezen indruk, van dit gevoel. Wij dachten op den inhoud, op de orde, op de schets na; en ziet, hetgeen ons anders niet gebeurt, wij waren in het eerst buiten staat den draad te vinden en te volgen. Inleiding en tekstverklaring herinnerden wij ons onderscheidenlijk; maar het overige kwam ons voor als ééne uitstorting des harte, die zich zoo min ontleden als met drie vier woorden opgeven liet. Het spreekt echter van zelve, dat het aan orde in het stuk niet ontbreekt. Het zijn geene verwarde klanken, noch zelfs dichterlijke bloemkransen, tot ééne kroon los en sierlijk te zaam geslingerd. Het is eene Redevoering, eene kerkelijke Redevoering, waaraan de tekst zelf (*) tot eenen leiddraad dient. Hoe gebrekkig dit dan ook toegaan moge, wij zullen pogen, hun, die het niet gehoord of gelezen hebben, eenig denkbeeld van het beloop des fraaijen geheels te geven. Inleiding: uit de volheid des harte spreekt de mond; zij weet van geene vrees voor gebrek, moet er ook andermaal worden gesproken; en het stemt met 's Konings eigen wensch in, dat reeds nu Gode dank worde geofferd. Tekstverklaring: Regtvaardigen zou moeten heeten, godvruchtige Israëllers; bij overdragt, brave Nederlanders: maar wij mogen niet anders vooronderstellen, of in aller tenten is gejuich, ten zij welken de rouw nog den mond sluit; dus eenvoudig Nederlanders, enz. I. Stoffe des gejuichs: een schrikkelijk gevaar is afgewend; des heils: onze eer, onze veiligheid, onze eendragt, de glorie van onzen troon en Vorstelijk huis is verheven en bevestigd. II. De regterhand des Heeren hier blijkbaar in druk en verheffing; bij de grootheid des gevaars, uit vele bijzondere omstandigheden, om het heil reeds
gewrocht, en veel nog te hopen. - Doch, ziet hier de slotsom met 's mans eigen woorden: ‘Het vertrouwen op den Almagtigen bevestigd, het hart van Vorst en Volk op 't naauwst aaneengesnoerd, de gansche maatschappij verbroederd tot een edelaardig huisgezin,

{==437==} {>>pagina-aanduiding<<}
het Nederlandsche volk in ouden roem hersteld, de grondslag voor de hoogachting der volkeren gelegd, het uitzigt op den val des geweldenaars en het herstel van eenen heilrijken vrede geopend: ziet daar de vruchten dezer zege, ziet daar de krachtige daden van de regterhand des Heeren, waarom in de tenten der regtvaardigen is eene stemme des gejuichs en des heils.’
De Leerrede moest nu van zelve eene eenigzins andere houding aannemen. De eerte opwelling der vreugde had lucht gekregen, was uitgestort. Een dieper nadenken over het geheele beloop der zaak, een nadenken, waarbij de vreugde vooral de zwarte zijde van het tafereel niet deed voorbijzien, moest hier de grondslag worden van toonen des gevoels en der dankbaarheid, die nu des te dieper, des te krachtiger, des te bepaalder luiden. Eene tamelijk lange inleiding over het natuurlijke en tevens onbevredigende der zoogenaamde Godsregtvaardigingen verdient allen lof, indien anders feestvierende toehoorders zich bij dezelve hebben kunnen bepalen. Ook de verklaring moet zich ongelukkiglijk vrij lang ophouden bij de zwarigheden, uit het verband gerezen; waaruit echter eindelijk dit voordeel ontstaat, dat hier blijkt opzettelijk gesproken te worden van zonde in eene hooge, staatkundige betrekking. - Het stuk als feestrede zoo veel mogelijk willende doen kennen, kunnen wij bij de overige aanmerkingen niet stilstaan, schoon inzonderheid de wijsgeerigen dit zeer waardig waren.
Niemand, heet het dan, zal het: oordeelt niet! inroepen, schoon men napoleon buonaparte eenen zondaar bij uitstekendheid noemt. - Die booze lag gekluisterd. Oneindig veel goeds bloeide of ontlook, vooral hier. Doch, het monster ontsprong zijne rotsen, en - ‘hij is geschonden, die vrede! zij is gestoord, die rust, en hier en overal door het gansche werelddeel!’ - Dan, veel goeds moge bedorven zijn, niet alles is bedorven, inzonderheid voor ons. ‘Ik bedoele niet, dat alles in ons burgerlijk bestaan, hoe

{==438==} {>>pagina-aanduiding<<}
zeer belemmerd, nogtans den hervatten gang behoudt, en dat wel veel ontvallen is aan onze hoop en verwachting, maar toch het dagelijksch brood veel ruimer, dan voormaals, in handen is gebleven: neen, dit, dat onze dierbare eendragt niet verbroken, maar al naauwer aangesnoerd, - dat onze burgertrouw niet verzwakt, maar al meer versterkt, - dat onze vereeniging rondom den troon van onzen Koning niet verminderd, maar vertiendubbeld, - dat onze verbroedering met het oude Belgiē niet geschonden, maar in den slag van 't Schoon Verbond geheiligd is. - Hierin stelle ik het hoogste goed voor het lieve Vaderland, hetgeen die zondaar niet verdorven, maar, tegen zijn doel en wensch, bevestigd, ja bewerkt heeft.’ - Dit, eindelijk, geleidt tot verheerlijking van het Albestuur, waarvan door den Prediker, op nieuw, vele treffende stalen en bewijzen worden aangewezen.
Het aangevoerde geeft en van het beloop en van den stijl dezer treffelijke stukken eenig denkbeeld. De laatste evenwel, en ook het eerste, wat het eigenlijk geheel, het verband, de overgangen betreft, de gansche stroom van gedachten en woorden, wordt niet duidelijk, tenzij men zelf hem nadere. Wij willen echter nog één staal hier laten volgen:
‘Die booze, meende men, lag gekluisterd aan de ketenen der schande. - Eene heilige geestdrift der lang onderdrukte volkeren, door de ontzettende voorbeelden eener Spaansche onverwinnelijkheid, eener Engelsche volharding, eener Russische zelfopoffering opgewekt, en door de zigtbare hand des Allerhoogsten beduidingvol gewenkt en krachtdadig ondersteund, had gezegepraald over zijn verfoeijelijk rijk der duisternis. Op de rotsen van Elba verbannen, scheen hij eeniglijk gefpaard, om eenen langen dag des kwaads onder den geesel van een wroegend geweten te verduren. De Vorsten regelden de belangen der Volkeren naar den maatstaf der algemeene veiligheid: derzelver eigene belangen werden aan dit weldadig doel of edelmoedig of verstan-
{==439==} {>>pagina-aanduiding<<}
dig opgeofferd, en Europa mogt zich eenen algemeenen vrede beloven, zoo als noch de tegenwoordige noch de jongst voorbijgegane geslachten dien immermeer beleefden, of van het geheugen der vaderen vernamen. Elk volk beijverde zich, om de zoo dure lessen eener schrikkelijke ondervinding tot ware wijsheid aan te wenden, en gevoelde zich veilig voor de besmetting der dwaasheid, die hier of daar zich op den troon of in de kerk, of bij de menigte weder zou mogen vertoonen. De onderlinge gemeenschap der volkeren ontsloot zich met den vrijen koophandel en onbelemmerde zeevaart, en beloofde eene veel gelukkiger verspreiding van den veredelden geest des tijds, dan de vereeniging van wapenen in den altijd ruwen krijg vermogt. De veld- en akkerbouw zagen honderd duizenden zich terug gegeven, die het zwaard verkeerden in de sikkel, gereed om de dankbare schatten in te oogsten, die de lang verwaarloosde grond in dubbele maat beloofde. De handwerken en stofbereidingen, de kunstvlijt en allerlei beroep boden het eerlijk gewonnen brood, en deden alreeds de verkwikking van het lang benepen hart te gemoet zien. Letteren, wetenschappen en kunsten zagen
hare beoefenaars terugkeeren, om voor de ware verlichting van den geest, de wezenlijke bevordering van de behoeften des levens en de verspreiding der zuiverste genoegens met vernieuwden en verdubbelden ijver werkzaam te zijn, en de zoete droomen van eenen hemel op aarde zweefden met flodderende wieken rondom het rustbed der, tot een nieuw leven ontwakende, menschheid.
In zachter armen der rust lag geen volk van Europa zich te verhalen van lang geleden leed en aan den volslagen ondergang gebragten nood, dan het Nederlandsche, hetgeen, wonderdadig ontkomen aan het verderf, door hooger magt ontrukt aan de schrikkelijkste slavernij, in vrijheid, onafhankelijkheid en aanzien nevens anderen gesteld, geen vroeger leed herdacht, dan om God voor de verlossing te danken; geene vroegere ver-
{==440==} {>>pagina-aanduiding<<}
deeldheden zich herinnerde, dan om de tweedragt te vervloeken, en meer en meer één hart en ééne ziel te worden; geene andere zucht gevoelde, dan om der voorvaderen deugden te doen herleven, en der kinderen dwaasheden te voorkomen. Zoo veilig, als zacht, scheen deze rust, en waar de droom van aardsch geluk al hersenschimmig voor mogt komen, ons was zij als eene voorspelling Gods der blijde toekomst. Een Vorst bewaakte onze koets, dien de Alwijsheid zelve ons niet gunstiger had kunnen schenken voor onze behoeften en belangen; een Staatsbestuur was rusteloos werkzaam ter bevestiging en uitvoering der groote beginselen des algemeenen welzijns; uitbreiding van staat, verheffing van aanzien deden ons bij gansch Europa in hoogheid rijzen; de kommer werd geweerd van allen geestelijken stand; alle heilrijke stichting werd hersteld en als op nieuw bezield; terwijl de vaderlandsche grond van geene overstrooming der rivieren of der vloeden wist, de kooijen en stallen zuiver van alle veepest bleven, de velden en akkers eene vervroegde lente tegenlachten, en de gezwollene zeilen af- en aansnelden met den rijkdom onzer goederen en den schat van andere gewesten. O zalige dagen van zoete rust voor het hart, te zaliger na zoo lange afmatting en foltering! gij zelve moest als heilige dagen bij de menschheid zijn gevierd geworden! ja, die ware zielevrede van een verbroederd en verzusterd Volk om en met eenen dierbaren Vorst, die zich eenen waren vader van hetzelve toont, is een
reine hemellust geweest, dien een helsche geest alleen heeft kunnen schenden!





{==441==} {>>pagina-aanduiding<<}

Het Godverheerlijkend lot van den Goddelooze, kennelijk in de geschiedenis onzer dagen, voorgesteld in eene Leerrede, over Spreuken XVI:4, door J.C.A. Sander, Leeraar bij de Evangelisch-Luthersche Gemeente te Zaandam. Te Leyden, bij L. Herdingh en Zoon. 1815. In gr. 8vo. 34 Bl f :-6-:

Wij lazen deze Leerrede met hooge belangstelling, en op vele plaatsen met hartelijke goedkeuring, toe juiching, bewondering. Mannelijke kracht, diep en on bedorven gevoel spreken in dezelve; en de twee korte, toepasselijke aanmerkingen, als de slotsom van alles, mogten met regt van de daken gepredikt worden. Wij zeggen meer: de teekeningen, de redeneringen, de voorspellingen, hier gevonden, zijn veelal van eene juistheid, van eene helderheid, welke verrukt; onbepaald vooral geven wij onze toestemming aan alles, wat omtrent den goddeloozen Dwingeland wordt gezegd. - Wij hebben, echter, onze bedenkingen, en willen ook die niet terughouden. Het ontbreekt hier en daar aan de echte populariteit; en dit, schoon elders misschien over platheid zal geklaagd worden. De echte populariteit, namelijk, bestaat daarin, dat nergens een wijsgeerig of godgeleerd stelsel des Schrijvers doorschijne, maar alles zoo blijkbaar uit den Bijbel, uit de ervarenis of het menschelijk hart worde gegrepen, dat twijfel aan, of onzekerheid omtrent het verkondigde onmogelijk zijn. Dit is niet gemakkelijk, omdat men altijd genegen is, hetgeen onszelven helder schijnt, als algemeen duidelijk te beschouwen, zelfs met eene zekere bijzondere liefde is ingenomen voor het nieuwelings opgegane licht, en hierin bevestigd wordt door de toejuiching van hen, die, even zoo denkende, met zeldzaam genoegen zichzelven in een' ander' wedervinden. Maar daarentegen zijn er, die de zaak anders verklaren, of van de geheele verklaring

{==442==} {>>pagina-aanduiding<<}
niets begrijpen; en dezen stoot de onverwerkte, raauwe brok van het nieuw systeem onaangenaam terug. Zoo is het b.v. gelegen met 's mans denkwijze over het oordeel der wereld, dat al met Jeruzalem's ondergang zal begonnen zijn, met het steeds beter worden, als ook met zijne beschouwing van den mensch in het gemeen, waarin somtijds wel wat overdrevens, misschien onbestaanbaars, schijnt voor te komen. Ten opzigte van het nut en de noodzakelijkheid der zonde zeggen wij niets, omdat wij hier in het geval waren van onszelven geheel weder te vinden, en dus niet durven beslissen, of het misschien ook te diep geput zij.
Overigens mogen wij op kleinigheden, den vorm of enkele gezegden betreffende, niet gestreng zijn; de gelegenheid, de waarde van het stuk, het voorberigt, en de ruimte, ons vergund, verbieden dit. Wij sluiten dus met eene aanhaling:
‘Hij (napoleon) is de goddelooze, wiens karakter ik gepoogd heb, U voor te stellen. Gelijk wij hem zien handelen, was het geene menschelijke drift, die hem bestuurde, - menschelijke drift, die zoo menigmaal, den beste zelfs, menschelijk doet struikelen. - In hem heerschte geenszins de begeerte naar geluk, die den zinnelijken en kortzigtigen mensch zoo vaak doet mistasten; niet de begeerte naar grootheid en aardschen glans, die, schoon afzigtig en verderfelijk, wanneer zij hare voegzame perken te buiten gaat, toch in een zeker verband staat met de edelaardigheid der menschelijke natuur: want hij had gelukkig, hij had groot kunnen zijn, een engel des heils had hij voor de menschheid kunnen worden, en te gelijk groot en gelukkig voor zichzelven. Maar dit was zijn zoeken niet; van daar die helsche lach, aan hem opgemerkt, wanneer de slaafsche toejuichingen hem verveelden, en zij verveelden hem altijd. - Neen! het was de heerschzucht des Satans, die hem deed jagen naar hetgeen hij niet bezat, om het dan te knakken, ten einde het zijner heerschappije niet wederom ontworstelde. Van daar, dat hij geen

{==443==} {>>pagina-aanduiding<<}
welvaren kon gedoogen, maar de volken straks in de levensdeelen greep en hen tot kwijnen bragt. - Ja, ik zeg het met ijzing, gelijk in Jezus Christus, die zich voor allen opofferde, de volheid der Godheid ligchamelijk woonde, zoo woonde in hem, die alles aan zich wilde opobetreffenderen, de volheid des Duivels.’ - Of velen deze stoute vergelijking gelukkig, of allen haar betamelijk zullen vinden, durven wij niet beslissen.




Korte Schets van eene, in den jare 1808, in een gedeelte van de provinciēn Gelderland en Braband geheerscht hebbende kortstondige Koortsziekte onder het Rundvee, (bekend onder de benaming van het vuur, het bloed, of miltvuur) en de gevolgen van dezelve voor vele bewoners dier streken. Door David Heilbron, Cz. Med. Dr. te Amsterdam, enz. Ald. bij J. van der Hey. 1815. In gr. 8vo. XVI en 120 Bl. f 1-8-:

In het voorberigt tot dit werkje geeft ons de verdienstelijke en geleerde Schrijver een kort verslag van de aanleiding tot hetzelve, en de redenen van deszelfs verschijning, zoo vele jaren na de gebeurtenis, welke er het hoofdonderwerp van uitmaakt. Hoewel de ziekte, door de doelmatige geneeswijze en voorbehoedmiddelen, slechts zeer kort gewoed heeft, was zij daarom te opmerkelijk, vooral uit hoofde van de gevolgen, welke zij voor vele bewoners dier streken had, om geheel in het vergeetboek gesteld te worden. De tijdsomstandigheden hadden den Heer heilbron in de uitgave verhinderd; doch de verschijning van zoo vele verhandelingen over dit onderwerp, in de laatste jaren, in Duitschland, wekte hem op nieuw op, om het werkje gemeen te maken. Wij meenen, dat ons geneeskundig publiek den Schrijver hiervoor dank is verschuldigd; daar niet alleen de Veearts, maar ook

{==444==} {>>pagina-aanduiding<<}
elk Geneesheer, hetzelve niet dan met genoegen en nut zal kunnen lezen, en, na eene aandachtige lezing, ons gaarne zal toestemmen, dat het eene allerbelangrijkste bijdrage is ter vermeerdering van geneeskundige kennis in den uitgestrektsten zin.
De verhandeling is in twee afdeelingen verdeeld, waarvan de eerste de beschouwing der ziekte zelve bevat, en verslag geeft van de aangewende geneeswijze; terwijl de tweede de gevolgen nagaat, welke zij voor een aantal menschen gehad heeft. Behalve dat de geleerde Schrijver, bij de behandeling dier beide onderwerpen, een oordeelkundig gebruik maakt van hetgene anderen daaromtrent hebben te boek gesteld, heeft hij onder het schrijven bestendig het oog gehad op de bekroonde prijsverhandeling over deze ziekte van den beroemden kausch, benevens de aanteekeningen, door denzelven naderhand in het Journal van hufeland en himly medegedeeld. Hierdoor wordt dit geschrift des te belangrijker, daar vele stellingen van kausch hier nader overwogen, en sommige, vooral betrekkelijk den aard der kwale, of beter bepaald, of zelfs met voordeel bestreden worden.
In de eerste afdeeling bepaalt zich heilbron, na eene korte schets van het beloop der ziekte, en der gevolgde handelwijze, zoo wel ter voorbehoeding als ter genezing, gegeven te hebben, vooral ter bepaling van den eigenlijken aard der kwale, en de ontwikkeling der gronden, waarop de aangewende geneeswijze en de genomene voorzorgen steunden. Hij toont vooreerst het onderscheid tusschen de ware Runderpest en deze ziekte aan, de voornaamste kenschetsende teekenen en toevallen elk afzonderlijk overwegende, waarbij hij aantoont, dat ook hier vele zoogenaamde patognomische teekenen onzeker zijn, en men, om een rigtig besluit te vellen, zich niet op een enkel toeval verlaten, maar het geheele beloop der ziekte in aanmerking moet nemen; terwijl hij overtuigend aantoont, dat de oorsprong en verdere ontwikkeling der kwaal onder het

{==445==} {>>pagina-aanduiding<<}
vee hier het meeste licht verschaft, daar de Runderpest, als eene besmettelijke ziekte, duidelijk een geographischen loop heest en zich langzaam verder verspreidt, terwijl hier de kwaal terstond een aantal beesten aangreep. Dit geeft hem nadere aanleiding tot het onderzoek, of de kwaal al dan niet besmettelijk was, waarop het antwoord ontkennend valt, en ook vallen moet, zoodra men een juist begrip van besmetting vormt. - Over den aard der ziekte sprekende, wederlegt de Schrijver den Heer kausch, die denzelven in eene verlamming der longen zocht; toonende klaarblijkelijk aan, dat dezelve in eene allerhevigste ontsteking moest gesteld worden, welke tevens (welligt uit hoofde van de groote scherpte der sappen) spoedig tot Gangraena en volslagen bederf overging; het was echter geene zuivere Synocha, maar gepaard met plaatselijke ontsteking, vooral der onderbuiksingewanden, ook der longen, hoewel dezelve meer in den verderen loop der ziekte, dan wel in den aanvang, schenen re worden aangedaan. De milt was niet altijd het bij uitstek lijdend deel, en deszelfs lijden geeft ook geen goed kenschetsend kenteeken der kwale op, dewijl hetzelve ook bij vele andere veeziekten plaats heeft. De Schrijver meent de ziekte, in weerwil van hare ongemeene snelheid en hevigheid, niet onder de eigenlijk kwaadaardige (morbi maligni) te moeten rangschikken; hechtende aan dit woord het begrip van hevige zwakte, ten minste iets, tegen de ware ontsteking overstaande. Hij maakt daarom, met velen, onderscheid tusschen morbi maligni en peracutissimi. Wij geven echter in bedenking, of het begrip van kwaadaardigheid wel eigenlijk tot den aard, en niet meer tot den uiterlijken vorm der ziekten behoore. Eene ziekte toch wordt met regt kwaadaardig genoemd, welke, onder den schijn eener ligte
ongesteldheid, eene snelle en onweerstaanbare verwoesting aanrigt, en, zoo niet een plotselijke dood, ten minste een plotselijk gevaar aanbrengt. Dit nu kan zoo wel in ontstekingen, als in kwalen van eene andere na-
{==446==} {>>pagina-aanduiding<<}
tuur, vallen. Ondertusschen merkt de Heer heilbron te regt aan, dat het plotselijk sterven bij het vee, vooral in het begin van heerschende ziekten, niet altijd een teeken van de ongemeene hevigheid en snelheid der kwale is, daar beesten zeer lang onopgemerkt ziek kunnen wezen, vooral wanneer, zoo als bij vele ontstekingen, de eetlust niet gestoord wordt. - De geneeswijze was de ontstekingwerende, in den volsten zin; in dien zel fden geest werden er gepaste middelen ter voorbehoeding gebruikt, welke de ziekte in hare woede blijkbaar gestuit hebben.
Wij zouden dit zoo beknopt gestelde werkje bijna moeten afschrijven, indien wij alles, of slechts het voornaamste, wat onze aandacht trok, wilden opgeven. Wij willen echter hier nog eene aanmerking van heilbron opteekenen, welke der aandacht van velen onzer Kunstbroederen mag worden aangeprezen. Zij is deze: dat, na groote en langdurige drooge hette, de ziekten, even zeer als in den winter of het voorjaar, bij het vee en bij den mensch, een' ontstekingachtigen aard aannemen. De ondervinding heeft dit wel reeds lang geleerd; doch men verwaarloost het nog al te zeer in de praktijk. Wij gelooven echter, dat het ligchaam dan, uit hoofde van de gesteldheid der sappen, altijd eene groote neiging tot bederf heeft, en dus de ontsteking, al is zij zelfs minder hevig, spoedig en ligt tot Gangraena overgaat. De antiphlogistische geneeswijze is dan hier ook binnen naauwere grenzen besloten, en de gelegenheid daartoe dikwijls reeds voorbij, als de Geneesheer geroepen wordt.
In de tweede afdeeling behandelt de Schrijver de ziekte, waaraan verscheidene personen zijn blootgesteld geweest, het zij door het gebruik van het vleesch der geslagte zieke beesten, het zij door het slagten zelve, of ontweijen. De in de vorige afdeeling reeds bewezene stelling, dat deze ziekte geen ware Runderpest was, wordt hier nog meer bevestigd, daar het vleesch, in dat geval, zulk nadeel niet zoude verwekt hebben.

{==447==} {>>pagina-aanduiding<<}
De Schrijver toont voorts klaarblijkelijk aan, dat hier geene besmetting, maar veeleer eene vergiftiging heeft plaats gehad, daar de ziekte, zoo wel in haren uiterlijken vorm, als in haren aard, met die der beesten zelve volstrekt geene overeenkomst had. Uit de gedane waarnemingen bleek, dat de behandeling alleen der gevallen beesten zoo lang zij nog warm waren, vooral bij het slagten en afhalen, gevaarlijke, ja zelfs doodelijke gevolgen had; terwijl daarentegen de behandeling der koude en verstijfde krengen zulke nadeelige gevolgen niet scheen te hebben, daar de viller niet ziek werd. - Misschien heeft de gewoonte, van gedurig aan dierlijke uitwasemingen van allerlei aard blootgesteld te zijn, dien man beveiligd. - Voorts waren de ziekteverschijnselen niet zeer verschillend, het zij men van het vleesch gegeten, of zich op eene andere wijze aan het gift had blootgesteld. In het eerste geval waren echter de eerste wegen meer aangedaan; hoewel ook bij dezulken, maar vooral bij uiterlijke aanraking, de huid voornamelijk aangetast bleek, en er zich purpervlekken, blaren, karbonkelzweren vertoonden. Opmerkelijk was het, dat een buikloop bij zulken, die van het vleesch gegeten hadden, de kwaal aanmerkelijk deed bedaren. - Uit alles bleek genoegzaam, dat het gift van een dierlijk rotachtigen aard was, en ook een dergelijk bederf in de sappen veroorzaakte. Dit werd nader bevestigd door de zoo eenvoudige als gegronde behandeling der zieken. Behalve zachte buikzuiverende middelen, werd er het verdund zwavelzuur in groote giften toegediend, en de uitwendige gebreken met zoutzuur behandeld. De Heer heilbron was echter van gedachte, dat braakmiddelen, in het begin der ziekte gegeven, het meest aangewezen waren; doch daar de landman den Geneesheer zoo ten uiterste zeldzaam vroegtijdig genoeg ontbiedt, was daartoe altijd het geschikte oogenblik voorbij. Deze geneeswijze slaagde zoo wél, dat, na de
aanwending derzelve, van een getal van omtrent veer-
{==448==} {>>pagina-aanduiding<<}
tig zieken, geen stierf. Te voren waren er vier gestorven, waarvan drie niets hadden gebruikt, één antiphlogistisch behandeld was.
Wij mogen niet ontveinzen, dat de aangename en nuttige lezing van dit werkje ons zeer verbitterd is door de groote menigte stadhuis- en bastaard-woorden, welke schier elke bladzijde ontsieren.




H. Lichtenstein, Reizen in het zuidelijk gedeelte van Afrika, in de jaren 1803 tot 1806. Uit het Hoogduitsch. Met Platen en eene Kaart. IIIde Deel. Te Dordrecht, bij A. Blussé en Zoon. 1814. In gr. 8vo. LX en 310 Bl. f 4-16-:

De uitvoerige Voorrede dezes derden Deels houdt zich bezig met eene wederlegging van het betoog des Eerw. albert goedkoop, geplaatst in ons Tijdschrift van Kunsten en Wetenschappen, 1813. No. 11, ter verdediging van den Zendeling van der kemp. Daar wij gelooven, dat onze meeste Lezers meer belang in de Reize des Heeren lichtenstein, dan in dien pennestrijd, stellen, zullen wij dadelijk tot gene overgaan, en van dezen op het slot dezer beoordeeling nog een enkel woord zeggen.
De Heer lichtenstein beschrijft in dit Deel zijne terugreis van Graaf Reinet naar de Kaapstad, niet, gelijk de beenreis, langs de zeekust, maar door en langs het groote noordelijke gebergte, hetwelk, onder den naam der Sneeuw-, der Nieuwevelds-bergen, en van de Roggevelden, eerst van het Oosten naar het Westen, en alsdan van het Zuiden naar het Noorden heentrekt, en aldus de Noorder en Ooster grenzen der Volkplantinge bepaalt; wordende door de woestijn Karroo van eene andere gelijkloopende bergketen afgescheiden, die den naam der Bokkevelden, daarna der Zwarte en Winterhoeksbergen draagt, en telkens meer de kust nadert, die zij in het Distrikt Uitenhage bij Fort Frederik bereikt. Laatstgenoemde met de ommestreken was in het eerste Deel beschreven; de Schrijver houdt zich in dit met de eerstgenoemde, of meer afgelegene, bezig, waarvan hij echter den Noordwestelijken tak, of de Roggevelden, ook reeds in het eerste Deel had afgehandeid.

{==449==} {>>pagina-aanduiding<<}

De Sneeuwbergen vallen dus eerst onder de beschouwing des Reizigers. Het is een aanmerkelijke bergknoop, waar zich eene reeks gebergten, zoo wel uit het Noordoosten, als uit het Zuiden, vereenigt, en is meer afhellend englooijend, dan de overige Zuid-Afrikaansche bergruggen, en uit dien hoofde, bij min verhevene partijen, meer vruchtbaar; doch men heeft er gebrek aan hout, en overvloed van vernielende sprinkhanen. De schapen- en runder-teelt is aanzienlijk. De inwoners onderscheiden zich, over 't algemeen, voordeelig van hunne landslieden; men treft er echter ook nog genoeg ruwe en woeste menschen aan. De hond is in deze streek 's menschen getrouwe en volstrekt onmisbare medgezel: men treft er geene dolle honden aan. Er zijn vele hyaena's; welk dier hier beschreven wordt. Bij den Heemraad burgers, zijn' zoon en schoonzoon, vonden zij eene vruchtbare landstreek, welgesteldheid en gastvrijheid; alsmede bij van aschwege aan de Tooverfontein, eene ware bron des levens in deze dorre streken. Men ontmoet er veel wild; vooral de zeldzame Eland-Antilope, die den overgang maakt tusschen het geslacht der reebokken en dat der runderen, van welke laatsten zij het lijf, den kop en den staart heeft. Ook struisvogels vindt men hier velen; van welke de beschrijving, na de menigte, welke men reeds van dit dier bezit, nog aangenaam leest. De Schrijver verdedigt hen van de gewone beschuldiging van domheid, ja noemt hen zeer slim. Den leeuw, die hier ook veel gevonden wordt, boezemt men ontzag in door pal te staan en hem in de oogen te zien; alsdan deinst hij af: wie vlugt, is onseilbaar verloren. Bij abraham de klerk, aan de Leeuwenrivier, vonden zij eene aartsvaderlijke levenswijs; tallooze kudden veranderen, na het land op de eene plaats te hebben afgeweid, van verblijf met den eigenaar, die soms een
verlies van 3000 schapen door eene wolkbreuk in twee jaren vergoed ziet. Eerbied voor de ouders is dan ook een kenschetsende trek in deze geheel huisselijke levenswijze. De Schrijver lascht hier, om de beschrijving van het Nieuwevelds-gebergte zoo veel mogelijk volledig te maken, een gedeelte uit het reisdagboek van den Generaal janssens in, behelzende een verslag wegens de Noorder afhelling van dat gebergte, naar den kant der Zeekoe-rivier, die zich in de groote Oranjerivier stort. Hieromstreeks vindt men de handelbaarste Boschjesmannen; en een trek, door den Generaal

{==450==} {>>pagina-aanduiding<<}
bijgewoond, van hunnen moed zoo wel, als hulpvaardigheid, toont, dat zelfs in dezen menschenstam, die anders misschien op den naasten trap bij het dier staat, de goddelijke vonk van Rede en menschelijkheid niet geheel verstikt heeft kunnen worden. Anders is het tafereel, hetwelk onze Schrijver van deze Natie ophangt, zoo als zij zich doorgaans voordoet, alles behalve gunstig. Niet alleen zijn zij slechts holbewoners, kunnen naauwelijks eene menschelijke taal bezigen, onderscheiden zich door geene namen, kennen den huwelijksband niet, maar rooven ook alles, wat zij bereiken kunnen, en, daarmede nog niet te vreden, verwoesten en vernielen zij, hetgeen voor hunne gulzigheid, die anders boven alle beschrijving gaat, te veel is. De klagten der Kolonisten over deze Wilden zijn dus alles behalve ongegrond; schoon het voorbeeld, door den Generaal janssens bijgewoond, schijnt te doen blijken, dat zij geenszins onverbeterlijk zijn.
Het gezelschap ving nu andermaal de reis door de Karroo aan, die zich hier tusschen de Nieuwevelds- en Zwarte Bergen uitstrekt. Zwaren hinder leden zij door gebrek aan water. Omzwervende Kolonisten, onder den naam van Trekmenschen, ontmoetten zij hier. Deze lieden loopen gevaar, geheel tot den staat van wildheid te vervallen. Het onthaal bij den Veldkornet de beer, die in de nabijheid der Zwarte Bergen woonde, was vrij zonderling, maar nogtans zeer goed. Eenige boeren speelden het volkslied: Schep vreugde in 't leven, op een paar wanstemmende fluiten. Een Invalïde, die hem bij afwezigheid zijns Meesters aan de Rietfontein toefde, geeft gelegenheid om iets van den toestand en de levenswijze der oude krijgslieden in Zuid-Afrika te zeggen. Het kuijeren aan de Kaap wordt verklaard; onder dezen naam verstaat men soms reizen van twaalf of vijftien uren, en eene afwezigheid zigheid van eenige weken. Men kwam nu weder aan de Heksen- en Brêede Rivier, en vervolgens in de landstreek omtrent het Roodezand. Uitnemend werden zij hier door een lid van de groote Familie der du toit's onthaald, en over 't algemeen is in de vruchtbare streken der Volkplantinge de tafel doorgaans keurig, en zeer overvloedig voorzien. Hieromstreeks wilde men gaarne den huisgodsdienst door een' Zendeling laten waarnemen, en verzocht daartoe verlof aan den Commissaris-Generaal, welke zulks echter, om gewigtige redenen, niet gaaf meende te mogen inwilligen. Het gedrag

{==451==} {>>pagina-aanduiding<<}
van verscheidene Hollandsche Zendelingen, wier kunde en ijver hier alles behalve gunstig wordt voorgesteld, en welken ‘de tafels der gastvrije Afrikaansche landlieden boven den wilden honig en de sprinkhanen der woestijne’ zouden bevallen, wordt als de hoofdoorzaak opgegeven; daar deze afkeer der Zendelingen, om onder de Heidenen, of zelfs meer afgelegene Christenen, te gaan, tot niets dan scheuringen in de kerk en noodelooze afzondering kon aanleiding geven. Schoon het onbetwistbaar zij, dat het hoofdoogmerk der zendinge hiermede niet bereikt werd, weten wij echter niet, in hoe verre het eener Regeringe vrijstaat, om hare burgers te belemmeren in de vrijheid, van een ten minste onschadelijk persoon, buiten eenig bezwaar van den lande, beurtelings van onderhoud te voorzien, al deed hij er niets hoegenaamd voor. Willen zij van dien man door voorlezing of voordragt liever gesticht worden, dan door den Predikant; het moge verkeerd zijn, maar Hollandsche verdraagzaamheid verbiedt, zulks te weren.
De Reizigers kwamen nu weder aan het Roodezand, na een' verbazend grooten kring te hebben omschreven. Daarna kwam men aan de vruchtbare Wagenmakers-vallei, aan het dorp de Paarl, in de nabijheid van Drakestein en den Franschen hoek, geheel bewoond door afstammelingen der vervolgde Fransche Hervormden, die hun wreedaardig Vaderland en deszelfs taal, ja de Fransche uitspraak hunner eigene namen, in deze afzondering vergeten hebben. Men is er nog zeer godsdienstig, doch niet vóór de Zendelingen. De volkplanters bestaan hier en in den omtrek meest van den wijn- en ooftbouw. Zij zijn niet overrijk, maar leven in eene gelukkige onbekrompenheid. - In de Bergrivier ware de Schrijver, bij het terugkeeren van een' vriend, bijna omgekomen. Thans bereikte men Stellenbosch, eer eene kleine stad dan een dorp; de Schrijver deed een' uitstap naar het schoone distrikt van Hottentotsch-Holland, waar men gewassen vindt, elders niet in de Volkplanting te vinden, b.v. den kamferboom. Weldra bereikte men nu de Kaapstad.
Dáár was intusschen de vrees voor de Engelschen toegenomen; en om, bij geval eener voorspoedige landing van dezen, een vast punt binnenslands te hebben, sloeg men het oog op Hottentotsch-Hollands-kloof. De noodige voorafgaande schikkingen tot dezen maatregel worden den Artille-
{==452==} {>>pagina-aanduiding<<}
rij-kapitein paravicini di capelli opgedragen, wien onze Schrijver, met nog drie andere Officieren, verzelde. Zijn hoofdoogmerk was, planten te verzamelen; en hieraan kon hij in Hottentotsch-Holland, hetwelk men eerst bezocht, op eene wijze voldoen, die, naar 's mans beschrijving te oordeelen, aan wellust grensde. Overrijk is het genoemde oord aan allerlei gewassen, en prijkte thans vooral, na den jaarregen, in den schoonsten bloei. De oogst (van 1804) beloofde, tot groote smart der Reizigers, zeer weinig. De kennismaking met de dochters van zekeren otto verschaft nadere bijzonderheden wegens het karakter der schoone sekse in de Volkplanting. In de Zoetemelks-vallei besloot men een magazijn van levensmiddelen en krijgsbehoeften aan te leggen. Men kwam daarna over de Breede Rivier te Zwellendam, welks verhevenen en boschrijken omtrek de Schrijver tot zijn hoofddoel ijverig bezocht, en van den rijken plantenoogst aldaar eenig verslag geeft.
Op een dezer togtjes leide hij ook een bezoek af bij den oudsten der toen nog levende kruidkenners, den vermeerderaar van den Kaapschen Compagnies-tuin, johannes andreas auge, die voorheen ook thunberg, masson en sparman ten geleider gestrekt had. De goede man was thans blind, zijn pensioen kwijt, en leefde door ondersteuning van den braven Drost. Vervolgens nam men den terugtogt aan; doch gedeeltelijk langs een' anderen weg, dan te voren. Het warme bad aan den Zwarten Berg had thans een ordelijk badhuis, waarin de zieken gemak en al het noodige vinden konden. Deze heete bron is zelfs in Bengalen bekend en beroemd, en bezit ongemeene geneeskrachten. De schoone heideplanten (Erica,) die te Zwellendam reeds ophouden, en slechts binnen zekeren omtrek van de Kaapstad gevonden worden, trof men hier weder aan. De wasstruik, die in onze broeikassen tot twaalf voeten toe rijst, doch uit zijne kracht schiet, bereikt hier zelden meer dan twee voet, maar is welig bloeijend, en heeft een' dikken, houtigen stam. Men bedient zich wezenlijk van de beziën dezer plant, even als van was, hoe zeer zij ruim zoo zeer naar vet gelijken, gelijk men er ook zeep van maakt. Vanhier tot de Kaapstad leverde de reis niets merkwaardigs op. De Generaal janssens had, ter oefening der troepen, dezelven tot den velddienst eene legerplaats buiten de stad doen

{==453==} {>>pagina-aanduiding<<}
betrekken. Daar des Schrijvers kweekeling ook als Luitenant bij dit kleine heir geplaatst werd, oordeelde hij het voegzaam, om den post van Chirurgijn-Majoor bij het Bataljon Hottentotten te verzoeken, doch had dit bijna met het leven bekocht, daar eene aanstekende legerziekte, die velen zijner vrienden en bekenden naar 't graf sleepte, ook hem op den oever des doods bragt. Hierop volgde misgewas van den oogst, het springen van het laboratorium te Zwellendam met een' vriend en reisgenoot des Schrijvers, den Lt. meier, en het vertrek van den Commissaris-Generaal de mist; alles natuurlijk zeer onaangename gebeurtenissen voor den Schrijver, die intusschen, na de terugkeering des legers binnen de stad, aldaar zijnen dienst bleef waarnemen. Eene nieuwe reis in de binnenlanden wordt ons in het volgende Deel beloofd.
Wij moeten thans nog kortelijk van de verdediging des Reizigers tegen de beschuldigingen van Do. goedkoop, door den Vertaler, gewagen. Wij willen, na het voor en tegen met volstrekte onzijdigheid gelezen te hebben, over dit geschil liefst geene uitspraak doen, en ons met het: non nostrum inter vos tantas componere lites, behelpen. De zaak van het Zendelinggenootschap is toch van te teederen aard; te vele brave, echt-Christelijke, en ook verlichte menschen stellen daarin belang, om hetzelve door eene nadeelige uitspraak ten opzigte van deszelfs thans overledenen, inderdaad hartelijk welmeenenden en geleerden Stichter, in eenigen deele te krenken. Doch aan den anderen kant zijn wij ten stelligste overtuigd, dat de Heer lichtenstein, wiens Reis in zijn Vaderland de grootste en algemeenste goedkeuring ontvangen heeft, die zich op den omgang en de vriendschap met mannen als de mist en janssens mag beroemen, en die overal gematigdheid en bekwaamheid ten toon spreidt, geenszins de aantijgingen van slordigheid in 't schrijven, gering achtgeven op zijne bronnen, en gebrek aan gelooswaardigheid in al 't gene hij niet zelf gezien of gehoord heeft, verdiene, welke de Eerw. goedkoop hem aanwrijft, zoo min als van tegenkanting tegen de uitbreiding des Christendoms, welke zijn Eerw. den Reiziger (gewis niet overeenkomstig de Christelijke liefde!) te last legt. - Wij meenden in het eerst, dat de onbetwistbare verwijdering tusschen de Hollandsche Regering en de Zendelingen aan staatkundige redenen haren oorsprong verschuldigd was; - dat de Zendelingen van een Ge-
{==454==} {>>pagina-aanduiding<<}
nootschap, als 't ware op het Engelsche geënt, en met hetzelve ten naauwste verbonden, ook gedurende de eerste bezetting der Engelschen in de Volkplanting ingevoerd,
en daarenboven sterke voorstanders van de onbepaalde vrijheid der Hottentotten, bij de Hollandsche Regering in 't oog geloopen waren, en door deze dan ook wel eens wat strenger, dan anders geschied zou zijn, behandeld werden; gelijk wij meenden uit de boven gemelde beslissing van den Heere demist ten aanzien der Zendelingen, en ook uit het sluiten van de oefeningen der Zendelingen in de Kaapstad (Voorrede, bl. XLIV) te moeten opmaken. Dan, de ondersteuning, door ons Gouvernement aan de stichting Bethelsdorp verleend, deed dit denkbeeld vervallen. De beschuldiging wegens het Hottentotsche meisje, waarmede van der kemp vóór de plegtige huwelijksverbindtenis zou geleefd hebben, en 't welk goedkoop ontkent, wordt door goede, met aanhaling van een' brief uit de Kaap, en met vergelijking der dagteekeningen, nader aangedrongen, wat de daadzaak betreft, doch omtrent het zedelijke des gevals verontschuldigd. Ook omtrent zeer overdrevene mystieke uitdrukkingen, en zonderlinge denkbeelden, valt het, volgens hem, moeijelijk, van der kemp te verdedigen. En dat zijne bekeerlingen, voor eenige jaren althans, weinig eerbieds voor het bevel des Christendoms tot gehoorzaamheid aan de Overheid toonden, blijkt uit het schot, waarmede één hunner, die tot het bataljon van jezus zeide te behooren, een' dergenen, die hem van desertie wilde terugbrengen, de knie vermorzelde, (Voorr. bl. XLIII.) volgens het getuigenis van den Heere de mist. Wij hebben te liever hierover iets gezegd, omdat wij niet geacht willen worden, de opstellen, in ons Mengelwerk geplaatst, onbepaald voor onze rekening te nemen.

Verhaal der jongstleden Omwenteling in Holland. Door G.W. Chad, Secretaris bij de Britsche Ambassade in 's Gravenhage. Aldaar en te Amsterdam, bij de Gebr. van Cleef. 1815. In gr. 8vo. 189 Bl. f 2-4-:

Dit verhaal schijnt ons toe, om meer dan ééne reden, belangrijk te moeten worden geacht. Hoedanig zijn de berig-
{==455==} {>>pagina-aanduiding<<}
ten, die buitenslands, en vooral bij onzen gewigtigsten Bondgenoot, zijn bekend gemaakt omtrent de omwenteling in Holland? Hoe denkt en schrijft een eigen lid der bedoelde natie over de toedragt, den geest, de verdienste enz. dier omwentelinge? Deze vragen zijn, op zichzelve, onzer aandacht waardig. Bovendien doet de betrekking van den Schrijver in den Haag reeds vermoeden, dat hij niet kwalijk zal zijn onderrigt geweest, noch zijne berigten, voor zoo verre althans het voorgevallene in genoemde stad betreft, pas uit de derde of vierde hand zou kunnen hebben ontvangen. Doch, buiten dit alles, is er een geleidelijke zamenhang in het geheele verhaal, eene blijkbare volledigheid met opzigt tot het Haagsche verbond, in één woord, iets zoo bevredigends en helders door het gansche stuk verspreid, als wij naauwelijks kunnen roemen, elders nog gevonden te hebben. Men kan, ja, zien, dat de Schrijver een vreemdeling is, en, behalve met andere dingen, met de gesteldheid onzer vroegere volkstwisten, en derzelver overblijfsels tot in de laatste dagen, niet volkomen juist bekend, of ten minste van eene zekere mate van eenzijdigheid, en berekening van het geheel naar eene enkele stad, niet vrij te pleiten. Doch, kon dit bijna anders? Ook wordt hem hier en daar een misslag door den Vertaler aangewezen, doch die dan tevens wordt hersteld; gelijk deze eigen Vertaler niet nalaat op te merken, dat het verhaal slechts eene bijdrage tot de algemeene geschiedenis der omwentelinge moet geacht worden, (welke inzonderheid, volgens het standpunt des Schrijvers, het voorgevallene in den Haag uitvoerig teekent) zoo dat niet alle personen en gebeurtenissen naar belang en verdienste worden in het licht gesteld.
Van den anderen kant is dit verhaal toch meer geschiedenis dan kronijk. De gebeurtenissen worden, in derzelver oorzaken en gevolgen, beredeneerd. Deze beredenering getuigt van historiekunde en oordeel. Zij strekt zich uit tot het gebrekkige onzer vroegere staatsinrigting, en het wettige, goede hoop gevende, enz. enz. der tegenwoordige; gelijk het geheele werk, na eene historische inleiding, begint met 1812 en 13, en eindigt met de aanneming der Grondwet.
Wij kunnen, ten aanzien der geschiedkundige waarde van dit werk, ons slechts op eenige voorbeelden beroepen. Uit hetzelve, namelijk, blijkt, dat reeds in 1812, ten gevolge van het beruchte 29ste bulletin, een zeker bondgenootschap in den Haag

{==456==} {>>pagina-aanduiding<<}
ontstond, zich met de herwinning en dan vereischte inrigting des Vaderlands bezig houdende; dat zich dit bondgenootschap daarna in 1813 tot een vierhonderdtal leden uitbreidde, doch op eene zoo schrander bedekte wijze, dat nooit voor algemeen verraad te vreezen viel; da ook buiten den Haag onderscheidene aanzienlijke mannen met hetzelve in verband stonden; dat onder dezelven één, de verdienstelijke falck namelijk, de uitbersting en openlijke verklaring van den volkswil te Amsterdam, met oogmerk en gevolg om den Franschen schrik aan te jagen, dadelijk bevorderde en ten beste rigtte. Uit hetzelve wordt ons de vrees des vijands, om, uit Utrecht, Amsterdam en den Haag te overvallen, grootelijks verklaard, door de slimme wijze, waarop zoo wel bijzondere personen, als stedelijke regeringen, hem tijdingen wisten in de hand te spelen van de aankomst van hulp en versterking. Uit hetzelve leeren wij alle de bezendingen naar Engeland en het Jeger, met de belangrijke antwóorden, zoo wel als min bekende maatregels en voornemens der Haagsche verbondenen, als ook het edel gedrag van onzen Vorst kennen, die geen afgesproken teeken van zekerheid wilde afwachten, om den vaderlandschen grond ten eerste te betreden. Het is niet noodig, meer hierbij te voegen, waarvan we toch niet zoo stellig kunnen verzekeren, of het elders al dan niet vermeld zij. Gewis zal ieder Lezer den Heere cator, als Vertaler en Voorberigtschrijver, en ook als deelhebber in het gebeurde, zijnen hartelijken dank wijden; te blijder dank, daar de Engelschman het gewigt en de verdienste onzer vrijwillige afschudding van het juk heeft weten te schatten. Tot eene proef van stijl en vertaling, valt onze keus op de volgende der aanmerkingen, achter in het werk:
‘De vergadering der Staten Generaal, zoo als dezelve voorheen bestond, was een Congres, zamengesteld uit afgevaardigden van zeven onafhankelijke Souvereinen. Ingevolge de Unie van Utrecht, welke als het groote wetboek van Holland beschouwd werd, was het, bij het sluiten van ieder vredestaktaat en bij iedere oorlogsverklaring, noodzakelijk, dat de Staten Generaal eensgezind waren: dit was zeer zeldzaam het geval, zelfs niet bij het sluiten van het traktaat van Munster. De Unie van Utrecht had ook bepaald, dat de belastingen gelijk zouden zijn: - deze bepaling werd echter in het geheel niet in acht genomen; en het bestuur kon zich in-
{==457==} {>>pagina-aanduiding<<}
derdaad alleen handhaven, door gedurige inbreuk op de Constitutie. Om de maatregelen te verontschuldigen, welke de noodzakelijkheid voorschreef, zag de Stadhouder zich genoodzaakt, aanhangers te vormen; en derhalve werd hij, wien de uitvoerende magt van het bestuur toevertrouwd was, het hoofd eener factie: en schoon zijne wettige magt zeer beperkt was, kon zijn invloed zeer groot worden; en zoodanige invloed in de magt van een staatzuchtig en bekwaam Vorst zou welligt op een volslagen despotismus kunnen uitloopen: want als het eens als beginsel wordt aangenomen, dat de Vorst bevoegd is regtstreeks en gedurig inbreuken op de Constitutie te maken, schijnen zoodanige inbreuken, van dat oogenblik af, aan geene bepalingen, behalve aan den wil van den Souverein, onderworpen te zijn.’




Over de Verdiensten der Vorsten van Oranje-Nassau jegens het Vaderland; een Leesboek voor de Nederlandsche Jeugd, door den Schoolopziener Th. van Swinderen. Te Groningen, bij J. Oomkens 1814. In kl. 8vo. 69 Bl. f :-4-:

Korte Beschrijving en Geschiedenis van het wijdvermaarde Prinsdom Oranje, en al de roemrijke Oranje-Vorsten, van de vroegste tijden af, tot op heden. Te Leyden, bij A. en J. Honkoop. 1814. In gr. 8vo. 137 Bl. f 1-2-:

Het verlangen, om den Vorstenstam, aan welken het lieve Vaderland thans naauwer dan ooit is verknocht geworden, van nabij te leeren kennen, is zoo natuurlijk als welgegrond. En niet minder betaamt het den vriend der algemeene welvaart, door de bevrediging van dit verlangen, de liefde te bevestigen en te verhoogen, die den Nederlander aan het Doorluchtig Huis van Oranje bindt. Het is wel waar, de geschiedenis des Vaderlands is de geschiedenis van dat Huis, voor zoo verre deszelfs weldadige betrekking tot ons aangaat. Maar, niet elkeen heeft die geschiedenis levendig voor den geest; en vooral het opkomend geslacht heeft noodig, aan de diensten en den luister der Vorsten herinnerd te worden, van welken het, in de laatste noodlottige jaren, niets zien, bijna niets hooren mogt, tenzij hetgeen veeleer strekte, om

{==458==} {>>pagina-aanduiding<<}
die diensten en dien luister in het donker, of in een averegtsch sicht dan wel in helderen dag te plaatsen.
De Heer van swinderen bepaalt zich dan ook tot de jeugd, welke hij die Vorsten van Oranje-Nassau leert kennen, welke zich, gedurende eene reeks van jaren, bij het Vaderland hebben verdienstelijk gemaakt, beginnende met willem I. en eindigende met onzen tegenwoordigen Erfprins. Achteraan vindt men eene geslachtlijst, - eenen staat van het Vorstelijk huis sedert willem IV, tot beter begrip der constitutionéle erfopvolging, - en eenen tegenwoordigen staat van het Vorstelijk huis. Wij hebben het boekje met genoegen gelezen, en durven het der lieve jeugd, tot een wenschelijk onderrigt omtrent ons geëerbiedigd Vorstenhuis, zeer wel aanprijzen.
De andere, onbekende, Schrijver vult, in zekeren zin, aan, wat de eerste heeft opengelaten; de vroegere afkomst en lotgevallen van het Geslacht en Vorstendom, onder den geliefden en beroemden naam van Oranje bekend. Zijn werk diene dus voor hen, die meer begeeren te weten; gelijk het ook, uit hoofde van het onderwerp en de behandeling beide, voor kinderen minder zou berekend zijn. Wij roemen 's mans opsporing van zoo vele oudheden, zijne geleerde naauwkeurigheid omtrent zoo vele min bekende gebeurtenissen, zijn werk in het algemeen, als der weetgierigheid en belangstelling in het behandelde onderwerp gewis ten volle welkom. Al des Schrijvers bijzondere gevoelens en uitspraken, daarentegen, mogen wij voor de onzen niet aannemen; en zien wij, in het bijzonder, niet, hoe de tegenwoordige orde van zaken eene soort van herziening, eene nieuwe en veranderde behandeling, der geheele vaderlandsche geschiedenis zou noodzakelijk maken. De geschiedenis behoorde altijd slechts op het verledene, niet op de tegenwoordigheid te zien, tenzij om de laatste des te beter te onderwijzen. En, is dit ook niet meer, dan een vrome wensch? Immers onze meeste en beste Historieschrijvers dagteekenen lang vóór de omwenteling, wanneer het toch op den duur genoegzaam vrijstond, die zelfde waarheid te verkondigen, welke nu gaarne wordt gehoord. Alleen daarin zou men misschien kunnen beweren niet geheel vrij geweest te zijn; om, namelijk, het stuiten van 's Vorsten bevordering tot de Grafelijkheid, naderhand steeds geweerd, benevens alle de heillooze gevolgen, juist daaruit voortgevloeid,

{==459==} {>>pagina-aanduiding<<}
de stribbelingen tusschen eene staats- en stadhouderlijke partij, als op dezen grond gewassen, in deszelfs ware daglicht te stellen. Doch, vereischt dit eene geheele vernieuwing des verhaals van alle de bekende daadzaken? En zal men het dan daarvoor niet houden, dat de Schrijver, misschien door vleizucht vervoerd, althans even min volkomen onpartijdig als zijne voorgangers zij geweest? Wij wenschen dus wel den Schrijver het gelukkigst gevolg, om inzonderheid zijn voorgesteld modèl, den onvergelijkelijken grotius, in zijne Annales en Historiae de rebus Belgicis, waardiglijk te volgen, van ganscher harte toe; maar twijfelen toch, of hij wagenaar en anderen zoo gemakkelijk zal van de baan schuiven.
Eenen korten inhoud van het stuk te geven, valt moeijelijk. Zoo veel weet men, dat het Prinsdom Oranje in Zuid-Frankrijk ligt; tot een onafhankelijk Vorstendom verheven, door huwelijk en versterving kwam in handen van willem, uit den alouden Duitschen Vorstenstam van Nassau; later door Frankrijk overheerd en geëigend werd; schoon de titel, en wel door Gods genade (d.i. onafhankelijk van eenigen leenheer) Prinsen van Oranje, aan ons thans regerend Huis verbleef.
NB. Wij vonden aangehaald zeker welbekend werkje van g. bruining, in het Fransch geschreven, hetgeen wij belijden nog in het geheel niet te kennen. Bij wien ligt de schuld?

Dictionnaire de poche François et Hollandois, principalement à l'usage des Employés Civils et Militaires dans les Départemens de la Hollande, redigé d'après les meilleures et les plus récentes autorités.

Of: Fransch en Hollandsch Zak-Woordenboek, voornamelijk ten gebruike der burgerlijke en militaire Beambten in de Hollandsche Departementen, getrokken uit de beste en nieuwste bronnen. Te Dordrecht, bij A. Blussé en Zoon. In 16mo. 293 Bl. f 1-4-:

Hoewel het gebruik van dit boekje, volgens den titel, Gode zij dank! grootendeels vervallen zou wezen, daar wij noch

{==460==} {>>pagina-aanduiding<<}
Hollandsche Departementen, noch vooral Burgerlijke en Militaire beambten daarin meer hebben, aan welke de Fransche taal boven hunne moederspraak is voorgeschreven, zoo hebben wij toch, na aandachtige beschouwing van dit Zak-woordenboek, en vergelijking van hetzelve met andere meer uitgebreide, het nut daarvan niet gering bevonden. Immers de Fransche taal, hoewel geenszins bij ons de taal der Regtbanken, der Overheden, der Ambtenaren, of der Krijgsbevelhebbers meer, blijft nogtans niet alleen de taal der Hoven, maar ook het gereedste en veiligste middel, om door geheel Europa heen van de beschaafde klasse verstaan te worden; een gemak, 't welk, bij den weder ontluikenden koophandel, vooral op reizen, zeer groot is. Zonder de innerlijke waarde der Fransche taal te willen beoordeelen, of hare diepe armoede, in vergelijking der onze, der Hoogduitsche, en andere meer, te willen bewimpelen, is het toch ontegenzeggelijk, dat hare geslepenheid en hooge mate van beschaving haar voor de algemeene taal van omgang met vreemdelingen (waarin men toch weinig anders, dan woorden uit het gemeene leven, en eene polite verkeering, noodig heeft) ongemeen geschikt maken. Het zal daarom altijd nuttig blijven, dat de beoefening der Fransche taal, ten behoeve van den welopgevoeden man, gemakkelijk worde gemaakt; en schoon wij ons hartelijk verblijden, dat de omstandigheden zelve den vloed van meestal middelmatige of nietige leerboekjes, voor de behoefte van het oogenblik berekend, zullen stuiten, - zoo kunnen wij toch niet anders, dan de onderneming der Boekhandelaren blussé, om het voor ons liggende zeer beknopte Zak-woordenboek te doen vervaardigen, voor zeer dienstig tot het oogmerk, en dus ook voor algemeen nuttig, te houden. Immers, volgens 't geen wij boven zeiden, komt de Fransche taal vooral op reizen
te pas, waarin men geene gelegenheid heeft, zich met omslagtige woordenboeken, of zelfs met het voortreffelijke Dictionnaire portatif van landré en agron, te belasten. Hier is nu juist dit beknopte Dictionnaire de poche van nut, 't welk inderdaad zeer geschikt is, om in den zak gedragen te worden, en toch, in zoo verre wij hebben kunnen nagaan, voor het kleine bestek eene genoegzame mate van volledigheid bezit. Het schijnt naar het model van het uitmuntende (en inderdaad ongemeen volledige) Dictionnaire de poche Français-
{==461==} {>>pagina-aanduiding<<}
Anglais, in 1806 te Parijs bij barrois uitgekomen, vervaardigd te zijn. De letter van dit laatste, die zeer klein en nogtans ongemeen duidelijk is, vergunde het bijeendringen van een nog grooter aantal woorden in een bekrompen bestek; de letter van het Fransche en Hollandsche Zak-woordenboek schijnt hiernaar gevolgd te zijn, en voldoet ook vrij wel aan het oogmerk, doch bereikt zijn model niet ten volle.
Om in 293 bladzijden een woordenboek te leveren, 't geen niet ten eenenmale gebrekkig zou wezen, moest men natuurlijk de spreekwijzen, die in andere woordenboeken zoo veel plaats beslaan, hier weglaten, 't geen dan ook geschied is. Nogtans vindt men er eenige in, die men dáár misschien niet zoeken zou. B.v. op avoir, avoir beau, vergeefs iets doen; (hierbij moest men het werkwoord faire niet overgeslagen hebben, schoon zulks misschien gedaan is, om te toonen, dat avoir beau ook bij andere werkwoorden kan gebruikt worden;) op mettre, mettre de l'eau dans son vin, eijeren voor zijn geld kiezen; se mettre en devoir de - zich gereed maken tot iets; - op orme, attendre sur l'orme, vergeess wachten; - op turban, prendre le turban, Mahomedaansch worden, enz. Op gaz hebben wij met veel juistheid de onderscheidene soorten van luchtstof opgenoemd gevonden, vollediger zelfs dan bij agron en landré. Ook zedelijke denkbeelden zoekt men hier naar den aard, en niet naar het misbruik, uit te drukken: zoo vonden wij voor cocuage, ('t welk in het Fransch het overspel van eene belagchelijke zijde voorstelt) ongeluk van een' verraden' echtgenoot; en voor cocufier: den echtgenoot verraden. Wij hebben, den Hemel zij dank! voor deze twee woorden geene, die daaraan eigenlijk beantwoorden, en het is dan nog beter, het schandelijke denkbeeld met verontwaardiging, dan boertend uit te drukken, schoon dit laatste meer in den geest van het Fransche woord zij. - Niveleur wordt, eigenaardig genoeg, doch vrij zonderling, door
Engelsche Jakobijn van 1649 vertaald; gelijk Sans-culotte door het schuim van Frankrijk in 1793.
Uitlatingen (van wezenlijk noodige, en in den omgang onmisbare woorden) of misslagen hebben wij niet vele gevonden. Tot onze bevreemding, echter, wordt bij action wel daad, gebaarde, gevecht, actie in den handel, geregtelijke vervolging, maar niet het zoo menigmaal voorkomende werking opge-
{==462==} {>>pagina-aanduiding<<}
noemd. De medegedeelde spreekwijzen vertaalt men wel eens met Hollandsche, die slechts uit den mond der mindere klasse gehoord worden, b.v. tomber des nues - staan of men te Keulen hoort donderen. Zest! ja wel! 't zal laat worden. Het is waar, spreekwoorden worden best door spreekwoorden, mits geene bloote zegswijzen van den dag, zonder slot of zin, uitgedrukt; doch zou b.v. in het eerste geval het minder gemeene: staan of men geen tien kan tellen, niet even zoo voldoende zijn?
Drukfouten zijn ons maar zeer weinige voorgekomen, gelijk die ook nergens meer hinderen, dan in een woordenboek. Cinnameme moet Cinnamome zijn, en bij devant (ci), weleer, oudtijds, staat weleer, oud-. Een misslag, bij het drukken en nazien der proeven begaan, waardoor het slot der letter E was achtergebleven, is door een verbeterblad verholpen.
Wij kunnen gerustelijk dit beknopte, min kostbare, en toch vrij volledige Woordenboekje aan alle beoefenaars der Fransche taal, vooral aan hen, voor welke grootere te lastig in 't gebruik zijn, aanbevelen.




Gedichten van Adelaïde Gertruid Kleyn. Te Leyden, bij L. Herdingh en Zoon. 1814. In kl. 8vo. 77 Bl. f 1-4-:

De voorrede, of het stukje, getiteld: aan mijne jeugdige Vrienden en Vriendinnen, aan het hoofd van dit bundeltje gevonden, doet ons in deszelfs beeldsprakige taal vermoeden, dat, zoo niet beide, althans een der Ouderen van Mejufvrouw kleyn te voren de lier behandeld heeft. En nu herinneren wij ons eenen Heer en Mr. van dezen naam, die met zijne Gade, geboren ockerse, in vroegeren tijd, krijgsliederen uitgaf. De jeugdige Schrijfster spreekt veel van de stormen, die den oorsprong haars levens troffen, en wel zoo, dat men bijna zou denken, dat de hoedanigheid van Dichter hem of haar, ja beide, daaraan heeft blootgesteld; eene opmerking, die ons in straks gewaagde gissing omtrent de afkomst onzer Dichteresse bevestigt, daar wij ons herinneren, dat in den voormaligen Recensent een vrij scherp herfstwindje over gezegde dichtbloemen woei, hoedanig dikwijls niet min gevoelig treft en snijdt, dan losgebroken stormen en bulderende orkanen.

{==463==} {>>pagina-aanduiding<<}

Hoe dit zij, wij zouden hare vrees voor een dergelijk lot niet gaarne verwezenlijken, of oorzaak zijn, dat de kleine loot van den te vroeg geknotten olm op nieuw gezweept, afgerukt en ter neer geworpen wierd. Wij zijn daartoe veel te bescheiden, vooral omtrent Dames, en allerbijzonderst jonge Dames. Integendeel, wij zullen de eer hebben, haar beleefdelijk aan het Publiek voor te stellen; hetzelve vertellen, wat deze Nieuwelinge op den papieren bodem in den letterkundigen bloemtuin is; doch dit - nu, wij zeiden het reeds, en het spreekt ook van zelve - met bescheidenheid en beleefdheid.
Het bundeltje dan, dat 20 á 25 onderscheiden gedichtjes bevat, onderscheidt zich zeer wezenlijk van de veelvuldige dichtvruchten, welke de laatste tijd heeft voortgebragt. Niet alleen zinspeelt het naauwelijks op de omstandigheden des tijds en des lands. Een meisje, een meisje dat in de zachte strikken van liefde en vriendschap zoo zeer ingewikkeld is, en daarenboven zoo hoog en hemelsch gevoelt, mag vrijelijk geacht worden daarvan geene verdere notitie te nemen, dan om het nietige en onwaardige van alle die zigtbare en tijdelijke dingen met de voorwerpen van haren zang te sterk er te doen contrastéren. Maar, het geheel, zoo wel de geest als het ligchaam, de stof als de vorm, de woorden als de gedachten van deze dichtstukjes onderscheiden zich. De eenige onder onze Dichters van naam, met welken hare manier zou kunnen worden vergeleken, is bellamy. De verzen zijn of rijmeloos, of met weinig rijm; zij stroomen niet, maar volgen eenen statigen, als afgebrokenen gang, en zuchten of ademen allerlei verhevene, op liefde, boezemsmart en eeuwigheid doelende, sentimentéle gedachten uit. Ook uit het tijdvak van dit overgevoelige was dus misschien nog wel een en ander te noemen, dat met het werk van Mejufvrouw kleyn meer of min verwant is. Doch, eigenlijk schijnt hare dichtader meest uit Duitschland gevoed te zijn. Er zijn onder de hier voorkomende stukken verscheiden navolgingen van matthisson; en dezen onderscheiden zich in gang en denkbeelden meer quantititatief dan qualitatief van de overigen, zoo omtrent als een echte Zeeuwsche aardappel van een' Zeeuwschen poter, of nog een beetje anders. Het zijn in hunne soort lieve stukjes, en de soort zelve is ook wel lief; er heerscht een zeker gevoel in, dat den naam van

{==464==} {>>pagina-aanduiding<<}
poëtisch met volle regt draagt, en ook de toon, waarop men dat gevoel laat vernemen, klinkt geenszins prozaïsch. Maar - misschien is het vooroordeel - wij houden van onzen echt-Hollandschen trant over het geheel meer. Het zangerige van vader cats worde getemperd; maar, wij missen het niet gaarne geheel. Het is zonde en jammer, dunkt ons, van de schoone, welluidende moedertaal, van het heerlijk talent, door onze vondels en hooften, bilderdijken en tollensen ten toon gespreid, om die taal als godenval te doen stroomen, dat men zou pogen, eene vreemde mode in te voeren, welker stijf- en statigheid al dat schoone moet doen verloren gaan.
Men houde het evenwel niet daarvoor, dat onze Landgenoote het vreemde, inzonderheid het rijmelooze en zanglooze, alleen zou huldigen. Zij nadert, nu eens meer, dan wat minder, tot den gewonen en vaderlandschen trant. Maar men weet, dat dit staan op twee gronden, dit hinken op twee gedachten dikwijls ook zijne zwarigheid en gevaar heeft. Zoo weten wij b.v. van het volgende versje haast niet, of het berijmd moet heeten, ja of neen. Het eerste couplet gaat; het tweede volstrekt niet; het derde is volkomen in orde.

Troost aan Eliza.

(matthisson gevolgd.)

Hebt ge uw bleek geschreide wangen, 
Immer aan de lijkbus neêrgelegd, 
Weenend om den dooden, die reeds lange, 
Vol van zaligheidsgevoel omvangen, 
Overwinningskransen vlecht? 
 
Kent ge 't eeuwig schrift der hope, 
Dat Jehova in zijn starren geeft? - 
Kom, omvat dien lichtkrans door 't geloove, 
Dat uw vriend, der sterflijkheid onttogen, 
Boven gindsche starren leeft! 
 
Zalig is de lievling van uw harte; 
Eeuwig als zijn liefde, is ook zijn geest: 
Eens, aan 't einde van uw bange smarte, 
Zinkt hij - maar onsterflijk, aan uw harte, - 
En uw tranen zijn vergeefsch geweest. 


{==465==} {>>pagina-aanduiding<<}

Ten slotte zou dan onze welmeenende raad zijn, dat men de jeugdige loot, zoo als de Juffer zichzelve of hare zangster noemt, geheel op vaderlandschen grond kweekte, met vaderlandsche voortbrengselen bemestte en besproeide. De Schrijfster make zich regt gemeenzaam met hare vaderlandsche makkers op den zangberg. Zij leere van hen, met den trant en de denkwijze, vooral de gouden taal der vaderen schatten, polijsten, zuiver houden en doen schitteren. Zij geloove ons, dat de Hollander diep gevoelt, al dweept hij ook niet, en heerlijk zingt, al treft hij ook den eenigen toon des onnavolgbaren nachtegaals niet volkomen. Men kan juist denken en regt beschaafd en aanvallig spreken van hem leeren. En hoe mooi staat dit niet, inzonderheid voor een meisje van zoo veel gevoel en zoo nobele sentimenten! Wij bevelen ons in hare goede gunst.







Bij den Vrede, of een woordje over alles. Te Groningen, bij T.C. Spoormaker. 16 Bl. f :-3-:

Aan de Batavieren, enz. Door A.A. Woesthoff, Leeraar bij de Hervormden, te Alkmaar. Te Amsterdam, bij R.J. Berntrop. 15 Bl. f :-5-8

Feestzang bij de heugelijke eerste Verjaring van onzen Vorst na de verlossing van het Vaderland, van C. van Epen, Leeraar der Hervormden, te Wolvega. Te Amsterdam, bij J. Aarinksen. 14 Bl. f :-3-:

Dichtstukje, toegewijd aan welgemelden Vorst. Door Mr. J.M.J. Aansorgh. Te Almelo, bij J.S. Streng. 9 Bl. f :-3-:

Hulde aan Denzelven, bij Hoogstdeszelfs komst te Middelburg. Door C Schutters. Aldaar, bij S. van Benthem. 17 Bl. f :-5-8

In den beginne onzer gezegende omwentelinge kon er wel een Jorisje onder loopen. Men kocht en las met even veel graagte, als men sprak en schreef, al wat maar tot dezelve in betrekking stond. Maar, bij eenige meerdere bedaardheid, wordt het onbegrijpelijk, hoe men, zonder eigenlijk talent voor de

{==466==} {>>pagina-aanduiding<<}
poëzij, zich durft wagen in het gedrang van zoo vele en zoo voortreffelijke Dichters, als zich juist nu op één punt, met slechts kleine afwijking en wijziging, hebben vereenigd; onbegrijpelijk, hoe uitgevers en lezers voor zoo veel middelmatigs, en minder dan middelmatigs, gevonden worden.
No. 1. Tot dit minder dan middelmatige behoort het woordje over alles. Het is eene soort van stichtelijke rijmkronijk, welke de Lezer zelf moge beoordeelen uit de aanhaling van eenige weinige regels, welke ons maar het eerst voor de oogen komen.

Europa's ligchaam was met kramp geheel doortrokken. 
Een pijnelijk gevoel, dit baarde schok op schokken: 
Een heerscher, ja, een man wiens stoutheid paal en perk 
Deed kennen, o! die bragt verwarring in het werk. 
De man, wiens hoog gezag miljoenen moest regeren; 
Die zich als Keizer, en, als Koning t' zaam zag eeren; 
Die heel het Fransche volk, en heel Italie's land, 
Gesmolten had in één - gebragt had in verband. 
De man, wiens hoog gezag een geessel werd der aarde, 
Een legioen van eer, dat rondsom hem zich schaarde: 
Hij stelde Prinsen aan - hij zette Konings af, 
Dit wederkerig - hij bragt duizenden naar 't graf. 
Hij sprak van vrede, maar zijn hand moest oorelogen, 
Hij kon zijns vriend's geluk - zijns nabuur's heil niet doogen. 

No. 2. Dit stuk willen wij met het eerste in geenen gelijken rang plaatsen. Men vonnisse op 's mans eigen woorden in het voorberigt. ‘Ik behoor in het geheel niet tot dat soort, wat men eigenlijk Dichters noemt; - Het zoude in de daad vermetelheid bij mij kenmerken, indien ik op dien naam wilde bogen. Inmiddels, en dat wil ik wel erkennen, voelde ik toch eenen kleinen prikkel, om - hoe gebrekkig dit stukje zijn moge - toch wat te doen. De aanmoediging van zommigen mijner waarde Gemeente, zoo geheel bekend met mijne zucht voor de goede zaak, spoorde mij aan om iet te geven. - Wel nu, dat doe ik dan in de volgende regelen. Ik koom wel wat laat, maar het: praestat sero quam nunquam, wil ik hier laten gelden. - Ook vertrouw ik dat dit dropje den Oceaan van kabbelende golfjes, bij onze gewenschte Revolutie, zoo kalm aan den oever gevoerd, toch niet uit zijne grenzen zal doen tre-
{==467==} {>>pagina-aanduiding<<}
den. Dit zoude mij spijten.’ - Daar, overigens, ons bescheiden oordeel opzettelijk wordt verzocht, zoo meenen wij, dat zijn Eerw. er misschien niet kwaad aan gedaan had, zoo hij, voor het: ut desint vires etc. aan cicero's: sua cum suis domi legant! had gedacht.
No. 3. Dit heeft ons wederom beter bevallen, en heeft nog dit vooruit, dat de stof, ten minste de titel, nieuw is. Wij althans kennen nog geene verjaarverzen op onzen Vorst. Doch, daar tegen over staat, dat wij geene vrienden van Cantates zijn, qui cantu carent, en geen uitzigt hebben om ooit op muzijk gebragt, veel min met muzijk uitgevoerd te worden. Ook beantwoorden de verzen niet overal aan den eisch der personen en zaken; gelijk, meenen wij, kan blijken uit het volgende Recitatief, den Godsdienst in den mond gelegd:

Triomf! wat wisling spelt deez' heuglijke Oogstmaandsdag! 
'K zie ouderdom en jeugd, verrukt in mijne tempels; 
De liesde gaat hun voor; de aanbieding (of aanbidding?) wekt ontzag; 
De vreugd toeft op de drempels. 
Geen wonder-naam of dag wordt zuchtend meer vermeld 
Van den Tiran, wiens naam het nakroost nog doet beven, 
Neen, 't is de volksvreugd over willem fredriks leven, 
Die heden weêr een jaar bij zijne jaren telt. 

Is aanbieding geen drukfout, dan komt de zin ons noch helder, noch natuurlijk voor. Wat wondernaam en wonderdag wille, kunnen we ook slechts gissen. En de spoedige herhaling van hetzelfde woord naam luidt althans niet liefelijk. Al ware het dan ook, dat wij ons te onregt over gemis aan deftigheid en zwier in de taal van den Godsdienst beklaagden. - Van den anderen kant toonen deze zelfde regels, vooral de tweede, derde en vierde, dat de Eerw van epen niet zonder dichterlijke bekwaamheid is. De liefde leidt de scharen binnen: de aanbidding is ernstig; zij komt uit het hart, en vervult het daarom met ontzag voor den Alomtegenwoordigen; terwijl deze eigen aandoening de vreugde, als het ware, buiten houdt, maar aan den drempel doet vertoeven, om straks weer hare baniere te onbelemmerder te zwaaijen. Wij voegen er, ter bevestiging onzer aanmerkinge, alleen bij: is

{==468==} {>>pagina-aanduiding<<}
de Godsdienst eene zoo ernstige zaak; moest dan haar toon zulks hier niet meer aanduiden?
No. 4. De verzen zijn vloeijend; de maat wat eentoonig; de inhoud, betuiging van liefderijke en eerbiedige gezindheden jegens den Vorst; de waarde, bij den bestaanden rijkdom van gedichten en gedichtjes, op hetzelfde onderwerp regtstreeks of van ter zijde toepasselijk, in ons oog, niet uitstekend.
No. 5. De Heer schutters treedt hier andermaal als Zeelands Zanger op. Wat zullen wij van zijn stuk al veel zeggen? Over het geheel zijn de versjes vloeijend, en de gekozene maat niet onaangenaam. Hier en daar echter komen hardigheden voor, onder allen dezulken, waarvoor een Zeeuw, uit hoofde dat hij de letter h bijna niet uitspreekt, meer dan een ander blootstaat. B.v. bl. 2. Met 't oog op God geslagen; waarom niet: Het oog op God geslagen? Bl. 5. Zet hier ook d' heerschzucht perk. Bl. 8. dien w' hulde bien. Elders is de zin of duister, of min gepast; b.v.

Elk beefde als hij die 't staren kon 
In de oogen van Napoleon, 
Die bliksems uit zich gaven; 

hetgeen wij betuigen niet te verstaan; en vervolgens:

Maar hier is niets dat weêrstand biedt, 
Dat oog is als een' beek die vliet 
Om 't dorstig land te laven. 

hetgeen al te gereed aan druipende oogen doet denken, (waarvan het maar een geluk is, dat de Vorst zelfs geen' zweem heeft) dan dat het beeld zou kunnen behagen.
Voor het overige ontbreekt het aan dien rijkdom van gedachten en beelden, welke een eenigzins uitgebreid dichtstuk vordert, om niet min of meer eentoonig en weinig belangrijk te worden, zoodra de gelegenheid en de geestdrift voorbij zijn, en het stuk door iedereen, en onder honderd anderen, wordt gelezen. In het afgetrokkene beschouwd, kunnen wij dus geen' hoogeren lof aan den Dichter geven, dan dat het hem aan smaak, inzonderheid voor het harmonieuze, niet ontbreekt, en hij het, indien nog jong, door de lectuur van ware, verhevene en regt beeldrijke poëzij, welligt eenmaal

{==469==} {>>pagina-aanduiding<<}
ver genoeg zal brengen, om Zeeland op nieuw in deze eer van Nederland te doen deelen. Doch, wij weten, dat gele genheidsverzen doorgaans anders en zachter worden beoordeeld. Welnu, de geuite gevoelens, en de warmte, waarmede zij geuit worden, strekken den Heere schutters tot eere.
Men ziet dan in het algemeen, dat onze inleiding niet op alle de aangehaalde stukken ten ergste moet worden toegepast. De veelheid dwingt ons meermalen, vrij ongelijksoortige dingen op ééne rij te scharen. Het blijft altijd waar, dat kruid en onkruid, door den milden dauw der verlossing op den Hollandschen Parnas ontloken, van de algemeene zucht voor de schoone dichtkunst een hoog denkbeeld geeft.

Walther, of het Kind van het Slagveld. Door A. Lafontaine. Met Platen. Iste Deel. Te Haarlem, bij F. Bohn. 1814. In gr. 8vo. 302 Bl. f 3-:-:

Het kind van het slagveld moet bij het einde van dit deel deszelfs rol nog beginnen te spelen, die toch, zoo de titel ons niet bedriegt, de hoofdrol in deze geschiedenis worden moet. Het is, ja, wel al gevonden en begint lief op te groeijen, en wij weten er zoo veel van, dat het vader en moeder zeggen kan; maar het is nog volkomen onzeker, of van deze zijne aangenomene ouders wel ooit een paar worden zal; en, hoeveel wij ook van deze lieve menschen houden, weten wij niet, of wij het mogen wenschen. Het tweede en laatste deel zal er ons, vertrouwen wij, wel berigt van doen, als ook van des kinds afkomst; wij hebben reeds lang naar dat tweede deel gewacht, omdat het toch wat schraal is, dat wij van den vermoedelijken held der geschiedenis nog niets anders te zeggen weten, dan dat hij als zuigeling van tusschen de puinhoopen van een brandend dorp, en nagenoeg van onder de hoeven der paarden, gered is door een' edelmoedigen soldaat, die zich hier allereerst met dit kind op zijn ransel, een viool in de hand, eene melkgeit aan zijn bandelier, een hond voor zich heen, en een spreeuw op zijn schouder, den lezer aanbiedt. Intusschen durven wij de kennismaking met dezen soldaat, en een aantal lieve menschen, met welke hij in betrekking stond, van goeder harte aanraden, en betuigen,

{==470==} {>>pagina-aanduiding<<}
dat ons de onderhoudende geschiedenis tot hiertoe veel vermaak gaf. Wij maakten tot ons genoegen kennis met den koddigen dansmeester en zijn aardig vrouwtje, des soldaats ouders, en met zijne zuster Maria, welke laatste wij, nadat zij ons vrij wat vermaakt had door hare naïviteiten, en nadat zij vrij zonderling, tot groote ongerustheid harer ouders, met eenen minnaar verdwenen was, gelukkig gehuwd en wederom de vreugd harer ouders zien; hoewel de afkomst van haren echtgenoot (voor de ouders evenwel meer dan voor den lezer) nog in het donker ligt, en wij niet weten, hoe het eindelijk bij zijnen vader, bij wien hij zich voor dood liet opgeven om zijn meisje te trouwen, zal kunnen geschikt worden. Niet minder aangenaam was ons de ontmoeting van de Signora Valetti; een meisje, dat den soldaat, aleer hij nog dienst nam, zoo aardig in handen kwam, nadat hij haren vader het vijfde en harer grootmoeder het zevende gebod gevoelig en handig had ingescherpt; dat hij, in compagnie met eenen vriend, onderhield, (in eer en deugd evenwel) en, van weinig meer dan eene bedelaarster, vormde tot een sieraad der maatschapij in iederen kring; en ter bevordering van welker geluk hij eindelijk dienst nam, om daardoor zijnen medevrijer, dien hij meende dat zij boven hem de voorkeur gaf, voor haar te behouden: maar een meisje boven alle verbeelding vlug, zoo dat zij alles leerde in de grootste volkomenheid en in den kortstmogelijken tijd, en zoo spoedig rijk werd door hare talenten, dat zij te dien aanzien zoo wel, als naar verstand en hart, een wonder harer eeuwe mag genoemd worden. En deze voortreffelijke schoonheid munt almede uit in trouw, en verhief zijne ouders, en nog eenen waardigen geestelijke, tot overvloedige welvaart. Van dit alles kon hij intusschen niets weten, die haar voor ontrouw hield. Terwijl de Dominé, de dansmeester, en de lieve Signora Actrice, de voorbeelden der zuiverste deugd en het volkomenste genoegen, in zijne geboorteplaats zamen leven
onder één dak, kwam hij inderdaad op eene vuurproef. Van den dienst afgeraakt, was hij, onder de beste omstandigheden, mede onder één dak geraakt met eene andere wezenlijke Gratie, Leopoldine, welker waardige grootvader niets vuriger verlangde dan dat hij hem deze Gratie vragen mogt, en die daartoe ieder eerlijk, hoe aequivocq toch eerlijk, middel ter hand nam; maar evenwel zeer tegen den zin van zijnen huisheer en wel-
{==471==} {>>pagina-aanduiding<<}
doener, die ook een woord in dit kapittel te zeggen had, en in wiens familie het zoo wat erfelijk scheen, huwelijken uit pure genegenheid tegen te werken. Daar hij dezen zijn woord gegeven had, ontweek hij met diens overleg het gevaar, en tot het tweede deel gaat hij nu een overzeesch reisje doen. - Wij kunnen al de lieve menschen, met welke wij hier al verder kennis maakten, niet aanmelden; wij wachten dezelve evenwel alle in het vervolg met verlangen terug, en betuigen ook nu wederom onze bewondering van het, naar het schijnt, in dit vak onuitputbaar Vernuft, dat, bij de grootste onwaarschijnlijkheden, niet alleen aanhoudend de aandacht boeit, maar telkens voor zijne idealen zoo veel belangstelling inboezemt, als bij eene wezenlijke geschiedenis maar mogelijk is, gedurig door het nieuwe treft, en bij het wegleggen van zijn boek ons nog altijd zeggen doet: wij lazen toch wat meer dan roman; verstand en hart kreeg wezenlijk voedsel. - Eene kleine proeve:
‘Is er dan niet in ons binnenste eene geestelijke wereld, vervuld door God, door de deugd, en door de onsterfelijkheid? Hoe zou de sterfelijke mensch uit het graf, uit de vergankelijkheid, uit de noodzakelijkheid, onder wier wetten de ligchamelijke wereld steeds vergaat, die eeuwige, onvergankelijke wereld der deugd hebben kunnen stichten, indien zij niet reeds van eeuwigheid in de ziel des menschen gesticht was? o! Deze geestelijke wereld is er niet, omdat wij ze erkennen; maar wij erkennen ze, omdat zij er werkelijk is.’
‘Op deze wijze zou ook de waarheid van elken droom bewezen zijn.’
‘Elke droom is ook waar, ten aanzien van deszelfs deelen; maar gaf de wereld ooit aan de ziel het denkbeeld van onsterfelijkheid? Kunnen er ooit gedeelten van het oneindige bestaan? o! Aan deze inwendige wereld, die door de stralen der oneindige liefde verlicht wordt, die de warmte van eene andere zon, dan die daar ondergaat, behoeft, de warmte der deugd - o laat mij aan deze wereld vasthouden, gij eindelooze Geest! al ware het, dat het ongeluk alle mijne aardsche hoop deed verdwijnen, en mijn hatt wegkromp van de bitterste smart! o! Die wereld verga nimmer voor mij, noch voor dezen man, die deugdzaam is, en evenwel vertwijfelt!’





{==472==} {>>pagina-aanduiding<<}

Een wederwoord aan Den Recensent ook der Recensenten.

Nooit, dat wij weten, was het gezochte, altijd was het gegeven ergernis, door betoonde vijandige gezindheden, welke ons, steeds met tegenzin, noopte tot wederschrijven tegen het Maandwerk, den Recensent. Wat toch heeft het Publiek aan zulke soort van schermutselingen? Den weldenkenden stooten ze, den goedhartigen bedroeven ze, den onnadenkenden vermaken ze, den meesten vervelen ze, en verre de minsten zijn in staat, bij gebrek aan belangstelling, of overzigt der zake in haar geheel, naar eisch te oordeelen. Zoo werden wij onlangs, door den meestertoon in genoemden Recensent, gedrongen tot het aanvoeren van eenige onwederlegbare, grove misslagen; ten einde hem te nopen, zich voortaan te bepalen tot eigen hos en grond. Doch met welk gevolg? Dat men, met leedvermaak en blijkbaren triomf, en zijdelingsche inblazing zelfs van voorbedachte overtreding, het Publiek doet weten, dat een onlangs door ons geplaatst Verhaal, Louiza Venoni, hetzelfde zijn zou, wat den gang betreft, met een in 1808 medegedeeld, Bettina geheeten; terwijl, onzes achtens, juist dit verschillend opschrift aan eene onwillige dwaling het eerst moet doen denken. Wij feliciteren intusschen die Heeren met hun gelukkig geheugen, en wenschen alleen, dat zij er voor het vervolg een beter gebruik van mogen maken. Dan, zij drijven al verder de onheuschheid, om geen strenger woord te bezigen, tot die hoogte, van ons te dreigen met tentoonstelling van de onbestaanbaarheid onzer vroegere politieke gevoelens met de tegenwoordige! - Te allen tijde bewust van onze zuivere bedoelingen, laten wij het oordeel over dezen trek aan den weldenkenden Lezer verblijven, bedanken intusschen Heeren Recensenten wel zeer voor het toegediende ontbijt, gelijk het daar heet, maar schelden hun gaarne den maaltijd kwijt, daar wij, met den wijzen salomo, eene
drooge bete, en rust daarbij, zouden verkiezen boven een huis vol geslagte beesten, met twist!


{==473==} {>>pagina-aanduiding<<}

Boekbeschouwing.

Verhandelingen, rakende den Natuurlijken en Geopenbaarden Godsdienst, uitgegeven door Teyler's Godgeleerd Genootschap. XXVIste Deel.

(Tweede Verslag.)

Alvorens wij ons verslag wegens het tweetal Teyleriaansche Verhandelingen voortzetten en sluiten, zal het niet te onpas komen, dat wij, inzonderheid den draad van borger's betoog gevolgd zijnde, onzen Lezeren eenig, hoezeer beknopt, overzigt geven van des Heeren van hengel's arbeid. Diens hoofdverdeeling hebben wij reeds vermeld. Ziet hier den loop zijner wederlegging van eberhard.
De geschiedenis van jezus leven, zijne opvoeding, en de Apostolische getuigenissen, bijzonder die van paulus, zwijgen te eenemaal van menschelijk onderrigt, waaruit de Evangelieleere kon geput zijn. Alle vereeniging, daarenboven, der Oostersche en Westersche Wijsbegeerte, door eberhard hoog aangeslagen, bepaalde zich tot eenen smaak om de schriften der Ouden allegorisch te verklaren. De geleerdheid, voorts, der Alexandrijnsche schole had weinig wezenlijke waarde. Daarentegen geen Godsdienst, toen ergens ter wereld bekend, was zoo voortreffelijk, dat hij met dien van christus te vergelijken is, of deze (tegen het getuigenis der Evangelien aan) vandaar kan ontleend zijn. De vergelijking van de begrippen, eerst der Grieken, voorts der Oosterlingen, ten aanzien van Geloof en Zedeleer beiden, voldingen zulks: en zelfs het O.V., hoezeer eene Goddelijke leer behelzende, en de beste bron vóór jezus, ademt toch eenen anderen, min verhevenen geest, dan het Christendom, en belet alzoo niet den Hemelschen oorsprong

{==474==} {>>pagina-aanduiding<<}
dier Openbaring te erkennen. Ook heeft het geenen zin, gelijk eberhard beweert, de hoofdleeringen des Evangelies, nopens den persoon, het karakter en de waardigheid van den Messias, herkomstig te achten uit de schole der Joden, of allegorisch te verklaren, en te huis te brengen tot de Ideeën van plato. Hiertegen immers loopen de gevoelens in van philo, josephus, en der Apocryfe Boeken, zelfs die der Targumisten. Hiertegen strijden de verwachtingen der Joden bij christus komst: en het N.V. zoo wel, als latere Schrijvers hebben altoos van 's Heeren geboorte, verrijzenis, hemelvaart en verhooging zóó gesproken, dat aan geene andere dan eigenlijke verklaring dier verhalen te denken valt. - Thans naderen wij het punt, waarop zich nog onze aandacht te vestigen heeft. Of, namelijk, het wonderbare en Goddelijke, dat volgens het N.V. met de eerste verkondiging der Evangelieleer vergezeld ging, als dichterlijk bijsieraad, dan wel als een verslag van ware gebeurtenissen te verstaan zij. Maar zoo gij den opgang en de langzame voortplanting der Wijsbegeerte in verloop van eenwen, door medewerking van voorname Mannen, en in den bloei of bij de ontwikkeling der beschaafdheid, vergelijkt met de snelheid der verbreiding van jezus leere, en wel door dienst van ongeletterden, ja onder tegenstreving van Overheden, Priesters, en het zedebederf der Natien alomme; dan blijkt ten volle, dat men de wonderdadige ondersteuning van God door buitengemeene teekenen in dezen, ter oplossing van het verschijnsel, niet miskennen mag. Trouwens, gelijk andere Theorien, die door natuurlijke oorzaken de voortplanting van het Christendom zoeken te verklaren, onvoldoende bevonden
worden, zoo is het ook met die van eberhard, ‘als had zich de nieuwe Godsdienst gevestigd op het verval der Natien sedert de alleenheersching van alexander den Grooten, welk haren ijver voor Vaderland, Vrijheid en voorouderlijken Godsdienst, zoo bij Heidenen als Joden,

{==475==} {>>pagina-aanduiding<<}
had uitgebluscht, en hierdoor te wege bragt, dat de nieuwe Leere gebouwd werd op de puinhoopen der oude nationale Godsdiensten.’ Immers deze redekaveling geldt niet omtrent zoodanige volkeren, die, noch door Grieken, noch door Romeinen overheerd zijnde, evenwel het Christendom hebben aangenomen: zelfs is het er verre af, dat, in het algemeen, en bij de Joden in het bijzonder, de verkleefdheid aan der Vaderen Godsdienst door de onderdrukking, en het verlies der Burgerlijke Vrijheid, verdoofd werd, daar veelmeer de verachting des Geweldenaars de vreeze der Goden ginds en elders sterkte; ook wel haar steunsel vond in plaatselijk belang, gelijk te Efesen en in andere Grieksche Steden. Eindelijk, dat verval in den Godsdienst, waarvan eberhard spreekt, op ongeloof uitloopende, is verre van de voortplanting eener nieuwe Leere te begunstigen, maar levert integendeel den meest ongeschikten grond om godsdienstige beginselen daarop te bouwen. Van dien kant, derhalve, liet zich de voortplanting des Christendoms, behalve door buitengewone middelen, geenszins verwachten. En wat aangaat, dat eberhard de verhaalde wonderwerken wil beschouwd hebben, als herkomstig uit volksvertellingen, en opgesierd met dichterlijken tooi; dit heeft geenen grond altoos, en strijdt met de opgave der Evangelisten, die zich als oog- of oorgetuigen kenschetsen. Voorts, dat livius en oude Geschiedschrijvers wonderverhalen boekten, toont geenszins aan, dat de Apostelen, naar den onderstelden smaak der tijden, hunne verhalen zouden hebben opgesierd met dichterlijk en van hen verzonnen bijwerk. Livius toch en andere ongewijde Schrijvers geven die Wonderen geenszins voor waarheid, veelmeer als oude overleveringen op. Maar de H: Schrijvers beroepen zich, zonder eenige praalzucht, op de
versche geheugenis van openlijk aan en door jezus en zijne Leerlingen gewrochte teekenen, ten bewijze hunner Goddelijke zending. Ongerijmd is het dus, om deze Wonderen, in de gewij-
{==476==} {>>pagina-aanduiding<<}
de Geschiedenis ingevlochten, en daarvan niet af te scheiden, alzoo weg te willen brengen, als eberhard vruchteloos ondernomen heeft.
Ons blijft nog overig, een vlugtig oog terug te wenden tot de eerste dezer Verhandelingen, die van borger, welke aan het reeds gedachte aangelegen stuk der Wonderen, dat struikelblok des Ongeloofs, geheel het IVde Hoofddeel heeft toegewijd, en voorzeker, in deze zijne verdediging der Evangelische verhalen, niet minder dan van hengel, of iemand zijner voorgangeren, onzen lof en dank verdiend, op eberhard de volkomenste zege behaald heeft. Na dit gezegde, hopen wij alle beschuldiging of misduiding te zullen ontgaan, zoo wij, door bekrompenheid van ons bestek genoodzaakt, ons thans te zeer bekorten, over een, wel is waar allerbelangrijkst, dan ook bij de Christenen reeds voorlange voldongen onderwerp. Men vergunne ons des, in dezen slechts den loop, en enkele voorname punten, van borger's Verhandeling aan te wijzen. - Gelijk in de voorgaande Hoofddeelen, dus zendt hij thans de opgave van eberhard's gevoelen vooruit, en grondt steeds zijne wederlegging op de eigen woorden des Wijsgeers. Dezen nogtans, welke aanspraak hij overigens op dien naam hebben moge, herkent borger als zoodanig niet in zijne gewaagde stellingen over de Wonderen. Hier schijnt de bejaarde Duitscher af te wijken van eenen goeden en fluitenden betoogtrant. Hij wederspreekt gedurig zichzelven, geeft veel op van nieuwheid zijner leere, maar warmt ouden kost, afgezaagde tegenbedenkingen op. Hij stemt de mogelijkheid van Wonderen toe, dan werpt dezelve terstond daarna omver, en verstout zich daartoe, zonder den zin des woords bepaald te hebben. Hij wart, daarenboven, in het bestrijden der Wonderen, geschiedkundige en wijsgeerige waarheid dooreen, en schermt dus met list gewapend, die den onbedachten door spel van woorden onzeker houdt, waartegen hij zijne slagen
rigte.

{==477==} {>>pagina-aanduiding<<}
Eindelijk, gelijk bevorens, wederom het duidelijk en sprekend getuigenis der H. Schrift voorbijziende, of enkele plaatsen misduidende, veroorlooft hij zich, de wonderverhalen nu eens herkomstig te achten uit volksvertelsels, dan weder als dichterlijk bijsieraad aan te slaan, zonder eenig voldoend gezag, of liever naar eigen willekeur.
Bij zulk eene losheid van beginselen en onvastheid van betoog, in eenen beroemden Geleerde van onzen tijd, wantrouwt de beschaafde borger gedurig zichzelven omtrent 's Mans eigenlijke meening en het doel zijner redenen. Dit verpligt hem dus, zijne wederpartij langs al de kronkelpaden te volgen, die hij zou mogen inslaan. Vanhier ontvangt zijne wederlegging eene grootere uitvoerigheid. Maar hierdoor ook snijdt hij dezen elke mogelijke uitvlugt af, benaauwt hem van allen kant, en brengt hem, voor zoo verre ten minste ons doorzigt reikt, tot een volkomen stilzwijgen.
In twee onderdeelen splitst borger het aangelegen Hoofdstuk, dat geopend voor ons ligt. De eerste Afdeeling legt de onbestaanbaarheid van eberhard met zichzelven in meer dan éénen zin aan den dag; voornamelijk daarin, dat deze, die de herkomst van het Christendom wil gehaald hebben uit de Alexandrijnsch - Kabbalistische schole, nogtans ten aanzien der Wonderen een gevoelen voordrage, waarvan josephus, philo, en ook de Rabbijnen, te eenemaal vreemd waren, of wel het tegendeel geloofd hebben. Zoo blijkt hem, dat zijne partij naar dezen zijweg, die hem van het aangenomen beginsel afleidde, gedrongen werd, omdat zich geene Wonderen lieten onderstellen, zoo waarlijk de Christenleere het uitvloeisel was van menschelijke wijsheid.
De tweede Afdeeling behelst de eigenlijke en volkomen bestrijding van eberhard, hier door borger op het spoor, in alle deszelfs kronkelpaden, met nadruk vervolgd, aangegrepen, en uit het veld ge-
{==478==} {>>pagina-aanduiding<<}
slagen. Men leze 's Mans arbeid, gelijk doorgaans, zoo hier, een meesterstuk van wederlegging, dat tevens de Christelijke gevoelens over het bewijs uit de Wonderen bij uitstek staaft. Leed doet het ons, dat wij niet meer dan hoofdtrekken mogen geven. Na gezegd te hebben, dat wij, hoezeer onkundig wegens de krachten der nature, deze genoeg ontwaren uit de wetten, die zij bestendig volgt, en alzoo, met name in de veelvuldige teekenen, door jezus en zijne Leerlingen gewrocht, de afwijking van den gewonen gang der dingen, het bovengemeene en wonderdadige, volkomen erkennen mogen, toont borger aan, dat eene Leer, alzoo gestaafd, bewijs draagt van den vinger Gods, en zoo niet van hare Hemelsche herkomst, althans van de begunstiging hares opgangs door de Almagt. Trouwens, jezus en de Apostelen, dit tuigt eene reeks van plaatsen, wilden de Wonderen beschouwd hebben, als de waarheid der Leere, door hen gepredikt, bewijzende. Eene en andere afwijzing van christus, om, op aanvrage der Joden, een teeken daar te stellen, doet hiertegen niets af, en beroept zich eberhard daarop te onregte. Even dwaas is zijne stelling, alsof de onkunde en het vooroordeel der tijden, iedere kunst Gode toeschrijvende, grond geven zouden om te beweren, dat de Evangelische wonderen, op wijsgeerige gronden, onwaar zouden moeten zijn. Die onkunde toch, en dat vooroordeel, stelt hij zonder eenig bewijs, ja tegen het getuigenis aan der H. Schrift. Men onderscheidde immers toen genezingen
door artsenij, of kunstbewerking, zeer wel, bij de Joden, van die wonderdadig geschiedden. Ook zouden de Evangelisten, hadden zij alleen ten doel gehad, des Heeren leven met wonderen, of wat men daarvoor hield, te overladen, in hunne onderstelde domheid niet verzuimd hebben, de wezenlijke middelen, door Hem tot herstel van ziekten gebezigd, aan te teekenen; daar zij opregt genoeg geweest zijn, bij hunne opgave der kwalen, en jezus verrigtingen of woorden, somtijds

{==479==} {>>pagina-aanduiding<<}
melding te maken van middelen, die enkel in schijn tot de genezing konden medewerken. Trouwens, wij behoeven niet te vragen, welke toen de mate van kennis of vooroordeelen bij Joden of Grieken geweest zij, daar wij alsnog uit de geboekte daadzaken beoordeelen mogen, of de verhaalde teekenen, wijsgeerig beschouwd, ware wonderen geweest zijn, dan niet. Vervolgens, daar eberhard beweren durfde, dat de geloofwaardigheid der Schrifture niet daarbij lijden zoude, indien de Evangelisten opzettelijk de middelen verzwegen hadden, door christus en de Apostelen gebezigd bij die genezingen, welke zij als Wonderen opgeven, verledigt zich borger, de valschheid dezer stelling krachtig te doen uitkomen, door de zaak in geschil in te kleeden als in Amerika voorgevallen, en door tijdgenooten te boek gesteld.
Dus de wijsgeerige waarheid der Wonderen vaststaande, bleef den Hoogleeraar nog overig, dezelve geschiedkundig te handhaven tegen den waan zijner wederpartije, van volksvertelsels en dichterlijke opsiering droomende, en zich op den smaak der Ouden, op het voorbeeld van livius en anderen beroepende; te onregt zeker, gelijk onze Lezers uit de korte opgave der Verhandelinge van den Eerw. van hengel alreede zijn ontwaar geworden, met welken borger in dezen eigenaardig veelal instemt. Inzonderheid dringt deze aan op het naauw verband, en de gelijkheid van stijl en voordragt, waardoor de Wonderen alzoo met de Evangelische geschiedenis zijn verbonden en ineengevlochten, dat deze zamenhang niet te verbreken is, of aan eenige verdichting en valschen tooi te denken valt, maar het geheel daarentegen waarheid ademt. Want, andere zijner redenen thans daarlatende, plaatst borger bovendien de waarheidsliefde en geloofwaardigheid der H. Mannen in een zeer treffend licht, door de handelwijze van dezen, naar hunne eenvoudige opgave, in tegenstelling te brengen met die, welke eber-
{==480==} {>>pagina-aanduiding<<}
hard hun aangaande verdicht heeft, hun lasterende zocht aan te wrijven.
Met één woord, (want wij zijn verpligt te eindigen) zoo in de Verhandeling, als in den schat van Aanteekeningen, achter dezelve in ruimen overvloed geplaatst, legt borger zijne geleerdheid, gezond oordeel, kracht en bondigheid van redekavelen, en tevens die mannelijke zoo wel als beschaafde verdediging der Christelijke geloofsgronden aan den dag, welke hem vereeren, en onder de meest vermaarde Mannen van ons Vaderland, en verdedigers van de geheiligde waarheden, doen rangschikken. Wij leggen dus de pen neder, in hope dat Directeuren van teyler's Genootschap, het onregt ziende, den Hoogleeraar en zijnen uitstekenden arbeid aangedaan, zich haasten mogen, om deszelfs vertaling, volgens den wil des Stichters, in het licht te zenden.




Beknopte Beoefeningsleer, ten dienste van Minvermogenden; waarin de middelen, om, als een waar Leerling van Jezus Christus, heilig en getroost te leven, als ook de ziekten van het menschelijk verstand en hart, die de ware beoefening van het Christendom in den weg zijn, met derzelver oorzaken en geneesmiddelen, kortelijk worden voorgedragen. Door Ewaldus Kist, Predikant te Dordrecht. Aldaar, bij A. Blussé en Zoon. 1815. II Deelen. In kl. 8vo. 633 Bl. f 2-10-:

Door eene uitgave tevens van dit kleinere werk, in hetzelfde formaat als de overige geschriften van den Eerw. kist, is gezorgd, dat de bezitters van het grootere nu dit uittreksel ook daarbij kunnen voegen; terwijl aan den voet der bladzijden telkens wordt aangewezen, waar men in dat grootere meer uitvoerig te tegt kan; en deze aanwijzing is te noodiger, van we-
{==481==} {>>pagina-aanduiding<<}
ge de verandering in de orde, welke de Schrijver nu beter hield. In de grootere Beoefeningsleer behandelde het eerste Deel de middelen om tot de ware beoefening van het Christendom te komen; in deze verkorte tevens de middelen om in die beoefening te volharden en te vorderen, welk laatste het tweede Deel was van dat grootere werk. Hier bevat het tweede Deel de krankheden der menschen met opzigt tot die beoefening, met derzelver oorzaken en geneesmiddelen; deze ziekten van verstand en hart waren in het grootere ook reeds bij het eerste Deel gevoegd. Deze verkorte uitgave is bestemd voor dezulken, wien het aan geld of tijd tot het grootere werk ontbreekt; en hetgeen voor deze lezers minder als behoefte kon gerekend worden, (als daar is: hetgeen van verkeerde en krachtelooze middelen tegen de aanleidingen ten kwade, alsmede over het ongeloof van onchristenen, dwalingen omtrent den hoofdinhoud van het Evangelie, en het overgeloof der Roomschgezinden, was gezegd) werd hier geheel weggelaten; terwijl de poging van den bekwamen Schrijver, om, bij alle bekorting, zoo wel tot de verbeelding en het hart, als tot het verstand te spreken, (waartoe anders iedere verkorter, ook van zijn eigen werk, juist niet evenzeer berekend is) in ons oog doorgaans wel gelukt is; lezende ook dit werkje over het geheel aangenaam en onderhoudend.
Wij kondigden op zijn' tijd (*) het grootere werk met welgemeenden lof aan, en de aanmerkingen, die wij ons hebben veroorloofd, waren niet van dien aard, dat zij het bij uitstek bruikbare en nuttige van dezen arbeid des verdienstelijken mans eenigzins betwisteden. Wij verblijdden ons in het vooruitzigt, dat dit werk, vooral bij 's mans Kerkgenootschap, goeden opgang maken zou. Dat dit niet alleen het geval was, maar dat men ook, met hoop op goed ge-
{==482==} {>>pagina-aanduiding<<}
volg, deze verkorte uitgave, voor zoodanige lezers als wij straks genoemd hebben, beproeven kan, doet buiten twijfel dat Kerkgenootschap groote eere aan.
Ieder godsdienstig Herder maakt zich nu, (indien hij het eerste werk niet bezitte) vertrouwen wij, deze goedkoope gelegenheid ten nutte, om den beroemden kist te hooren en te raadplegen, over hetgeen hem in zijn ambt zoo gedurig noodig, en dikwijls moeijelijk is. Ook den leek moeten wij zeggen, dat hij hier, in een kort bestek, bevattelijk, verstandig en hartelijk, zeer veel vinden kan, dat hem opwekken, besturen, troosten en heiligen kan. Voor deze laatsten herinneren wij: de beoefeningsleer is geen onderwijs in de geloofswaarheden en pligten; maar eene aanwijzing der middelen, ons van God geschonken, om die kennis op ons hart en wandel te doen werken; eene aanwijzing tevens, hoe men die middelen gebruiken moet; en van de krankheden der ziel, welke de beoefening verhinderen, derzelver oorzaken, en echte geneesmiddelen. De beoefeningsleer is het, die de ziel behandelt, gelijk de geneeskunde het ligchaam. Mogen deze geneesmiddelen regt goed gebruikt, en velen door dezelve genezen worden, zoo zullen wij met den Eerw. kist ons verblijden, en vele kranken naar de ziel hem danken! Nu reeds bieden wij den geachten Schrijver onzen dank voor de vele goede herinneringen, de vele aanleidingen tot nadenken, en de vernieuwde opwekking, die hij ons gaf.





{==483==} {>>pagina-aanduiding<<}

Plegtig Dank- en Bid-uur wegens de Inhuldiging van Z.K.H. Willem den I, Prins van Oranje en Nassau, enz. enz. enz. als Souverein Vorst der Vereenigde Nederlanden, alsmede Leerrede en Dankuur wegens den gesloten Vrede, gehouden in 's Gravenhage, door W.L. Krieger, Hofprediker van Z.K.H. den Souverein, en Predikant in 's Gravenhage. Aldaar, bij J. Allart. 1814. In gr. 8vo. 108 Bl. f :-18-:

Wij komen wel wat laat met de aanmelding dezer lezenswaardige opstellen van den genoeg bekenden, algemeen geachten Hofprediker; doch eene zware ongesteldheid van dezen Leeraar maakte, dat de uitgave ook niet onder de vroegste was, (hoewel wij dit geenszins zeggen om ons volkomen te verontschuldigen) en wij rekenen ons daarom niet minder verpligt, onze Lezers op te wekken, om ook deze stukjes bij hunne verzameling van soortgelijke ter zelfde gelegenheid te voegen, voor zoo verre zij dit nog niet gedaan hebben, met verzekering, dat dezelve dit overwaardig zijn. Het eerstgemelde Dankuur heeft 1 Chron. XXIX:20b. ten tekst; de Leerrede Psalm LXXXV:9, 10, en het andere Dankuur Psalm LXV:2, 3. De Christelijke schrijf- en predikwijze, en de warme Vorst- en Vaderlandsliefde van den grijzen krieger zijn bekend; ook waren de Gebeden ons welkom, en wij wenschen zeer hartelijk, dat de vele hoogschatters van 's mans dienst zijne uitmuntende lessen zullen behartigen; zij komen nog te pas: b.v. getrouwheid aan onzen geliefden Vorst, eendragt, welwillendheid om lasten te dragen, burgerdeugden, als daar is zuinigheid, nijverheid, zedigheid, eerlijkheid, goede trouw; en dat men alle deze deugden uit den Godsdienst afleidt, door den Godsdienst stevigt. Gaarne

{==484==} {>>pagina-aanduiding<<}
waren wij over de Leerrede vooral uitvoeriger; dan, ons bestek gedoogt dit, bij de vele Leerredenen te dezer gelegenheid, niet. Het zal ook minder noodig zijn; want de stukjes zijn wel reeds in veler handen. Met 's mans gebeden en wenschen voor den Souverein, onzen geliefden Koning, en geheel het Koninklijk geslacht, vereenigen wij ons vooral ook hartelijk.




Redevoering op den alg(e)meenen Dank en Biddag, den 5 Julij 1815. Gedaan door M.J. Polak, Voorzanger der Israëliten te Hoorn. Aldaar, bij F. Swidde. In gr. 8vo. 17 Bl.

Nu eenige maanden geleden, werden wij gedrongen, de woorden van Profeet joël toe te passen op den geest der dichtkunst, die over jongen en ouden, zonen en dochteren, dienstbaren en vrijen, vaardig werd. Thans herinneren wij ons die zelfde woorden, bij de opmerking, dat er geen godsdienstig genootschap schijnt te moeten overblijven, dat ons niet met redevoeringen, ter viering der tijdsgelegenheid, voorziet. Tot de kinderen en de zuigelingen toe, pogen de groote werken Gods te verhalen. Immers onze Voorzanger betuigt zelf, dat het hem moeijelijk valt, in de Nederlandsche (*) taal te stellen. Wij zagen dit ook al spoedig bevestigd, en beklaagden ons in den beginne, dat hij het werk door eenen taalkundigen niet een weinig had laten zuiveren. Doch wij kwamen al even spoedig van dat beklag terug. De lieden, voor welken dit stuk berekend is, en die den Rabbi verzocht hebben, ook

{==485==} {>>pagina-aanduiding<<}
deze, reeds zijne vierde, redevoering in het licht te geven, storen zich aan een half duizend taal- en fpelfouten niet. Het is, inderdaad, een regt curieus stukje! Wij zijn, om de waarheid te zeggen, verlegen, met wat mate wij het meten, of in wat licht wij het stellen zullen. Om er mede te lagchen - hiervan weerhoudt ons en de gewijde dag, en het loffelijk doel, en het bewijs, dat er menschen zijn, die in 's mans werk stichting vinden. De vorm, intusschen, is al heel zonderling. Of het, zoo als het hier ligt, in zijn geheel is uitgesproken, en dus reeds met oogmerk van uitgave opgesteld; ja, of het door hem of een' anderen is voorgedragen, - blijst ons twijfelachtig. Het begint althans met eene soort van voorberigt, gaat dan over tot zegenwenschen, kondigt nu de bestemming van den dag, en straks meteen zijn' tekst aan, Zephanja III:14-16; bepaalt zich vooreerst bij de laatste woorden: laat uwe handen niet slap worden; zegt hierover, wat de zaken betreft, veel goeds, en in een ander opzigt vrij opmerkelijks. Hij haalt, namelijk, aan, Exodus XVII:8-12, vergeestelijkt dit eenigermate, en geeft, dunkt ons, een staal dier vermenging van eigenlijke en oneigenlijke opvatting en aanwending der H. Schrift, welke sedert eeuwen den Israëlieten schijnt eigen geweest te zijn. Vervolgens bezigt hij andere schriftuurteksten, en zegt iets van derzelver meening en toepassing. En hierna kipt hij uit zijnen tekst nogmaals het woord den vijand uit, ten betooge, dat het niet het volk van Moab, noch nu ook de Franschen, moet gelden. Dit alles heeft de strekking om te leeren, 1o. dat wij nu niet stilzitten moeten; 2o. dat God ons bezoekt, om ons te beproeven; 3o. dat het de Heer is, die onzen vijand heeft weggevaagd; 4o. dat Hij de roede in wezen
laat, om ons in toom te houden. Dit een en ander, echter, verbeelde men zich niet, dat bij dit kind Israëls voortvloeit uit eene regelmatige analysis. ô Neen! Er heerscht hier eene verwarring van woorden en denkbeelden als bij Babels torenbouw; en het is geene

{==486==} {>>pagina-aanduiding<<}
kleine moeite, er de straks vermelde leeringen uit te puren. Ook is het stuk geenszins een droog, regelmatig, Westersch betoog; integendeel, uitvoerige beelden, vergelijkingen, gelijkenissen en aangewende bijbelsche historien, in de sierlijkste wartaal, verlevendigen, en helderen alles op. De man zegt, daarenboven, maar zelden, wat hij zeggen wil; nog zeldzamer loopen zijne volzinnen behoorlijk los, of zijn zijne sluitredenen in orde; en somwijlen vervalt hij schier tot den gemeenen straattoon. In één woord, het stukje is een monument van Joodsche welsprekendheid, welker lecture wij elken liefhebber durven aanbevelen. - Zie hier eenige staaltjes, waaraan wij geen jota of tittel hebben veranderd!
‘Nu dan mijne vrienden, laten wij nu eerst belijden alle de zonden, die van dien aard ons besmet hebben, en als deze van onze harten afgespoeld zijn, dan zullen wij zig te zamen verblijden. Maar eerst zullen wij het voorspel (straks gebezigde voorbeeld, meent de man) van Vader en Zoon, met ons tegen over stellen.
In den Jaare 1786 begon een bitter wortel in ons land te groeijen, en deze plant stak zijne takken van heerzucht, deze takken verjoegen onze vorst en Overigheid, den Heere zag zijne Kinderen doen een misstap; kastijde hun met een Roed, en de Hollandsche maagd wierd vervreemd, de kastijding was echter zeer zagt, de strafroede was maar een kleine wijl over onze schouderen, en hij was verdwenen, door dien dat de Roed niet meer te zien was kwam een wederwassing van de eerste wortel, die sprijde zijne takken weder zo ver uit, en verjoeg ten twedemaal zijn Overigheid, den Heere vergrimde in zij- toorn en zende eene sware strafroed, (Zo het mij voorkomt was het een, van de Tien Plagen van Faro in Egijpten, De Springhaanen.) die ons zeer lang en bitter kastijden, dog den Heere als Vader over zijne Kinderen, konde de tiranij niet langer gedogen, en heeft zig ontfermt over ons, met voordagt, de strafroed nog in wezen te la-
{==487==} {>>pagina-aanduiding<<}
ten, hier door zijne Kinderen in vrees te houden! het is waarlijk de eelste bron niet, waar het water moet ingeworpen worden! maar de Heere is overtreffelijk goed, en begeert dat zijne Kinderen goede zeden beramen, geeft hun een aanleiding daar toe, Ezegiel 33 v. ii. Zo Waaragtig als ik leve spreekt den Heere, zo ik lust hebbe in den dood des G ddelozen, maar daar in hebbe ik lust dat hij zig bekeerde van zijne weg ende leve. Dus den Heere heeft zo verre de strafroed in wezen doen houden tot ons welzijn, maar daarom weest in het minste niets gestoort, dan de Roed kan op zig zelfs niets uitoeffenen, wanneer de Vader zijn willen niet daar bij is. Alzo mijne geliefde Stadsgenoten! Hier zijn drie poincten, waar ons welzijn van afhankelijk is.

Onder elkander Vriendschap.

Danken den Heere voor zijne weldaden.

en aanhouden met Bidden, voor het Albestuur.’


In plaats van het slotversje, volge hier nog dit uit de voorafgaande zegenbeden!
‘- Dat verootmoediging voor God, gevoel zijner plagen, dat waarheid, en onverniste Godsdienst onzer burgerij, o Gods stad Ciere, in u mijn geliefde stad hoorn in u sterve de reeds kwijnende partijzucht, dat alle verslappinge in 's Lands zenuwen versterken, o God heele de breuke mijner Stad en Landgenooten dat de vreede toe aan de waerelds einde bestendig blijven.
En is er niet nog eene zegen dien ik uit het diepste mijner harten voor onze geliefde Souvereine vorst uit kan vloeien? wat zal ik u wenschen? Dit, dat de goude Zon van 's Hemels gunst Eeuwig glinsterend schijnd in het vrisch Oranje woud, dat uit dezelve boomen voor Kerk en Staat altoos de schoonste Colommen opleveren, lang blijft hij het Oog; de Vuist, de Kroon, de Adem van Nederland, God bewaare hem, zijne Gemalin, zijne Spruiten, nevens de Gealieerde Mogendheden bestendig, en Godvrugt als den Koning David.’





{==488==} {>>pagina-aanduiding<<}

Geregtelijke Geneeskunde. Door J.D. Metzger, Geheimraad en Lijfarts van Zijne Koninklijke Majesteit van Pruissen, en Hoogleeraar in de Geneeskunde te Koningsbergen. Naar het Hoogduitsch, door Mr. J. van der Linden, Advocaat te Amsterdam. In 's Gravenhage, bij J. Allart. 1815. In gr. 8vo. 541 Bl. f 3-12-:

Niet lang nadat wij gewag gemaakt hadden van de, door Dr. van der meersch bosch uitgegevene, naar metzger, zoo als wij toen aantoonden, gevolgde, Handleiding tot de Geregtelijke Geneeskunde, en welke wij eene gedeeltelijke en tevens verminkte vertaling van het werk dezes verdienstelijken en geleerden Duitschen Schrijvers noemden, verscheen de voor liggende vertaling, welke, hoezeer niet gevolgd zijnde naar de laatste van 1814, aan het oogmerk voldoet. Zij nu, die geene bezitters van het oorspronkelijke werk zijn, kunnen, zoo zij daartoe opgewektheid gevoelen, deze vertaling van den Hr. van der linden nog eens vergelijken met de bevorens door ons aangekondigde van Dr. van der meersch bosch, om daaruit het besluit met des te meerdere zekerheid op te maken, in hoe verre wij regt hadden, om die gansche uitgave eene grove drukfeil te noemen. Hoezeer wij voor ons nu ook van meening blijven, dat, in onze tale, zulk een werk, zoo als het voor ons ligt, niet voegt, moeten wij evenwel erkennen, dat, daar het nu toch het licht ziet, hetzelve in geene betere handen had kunnen vallen, daar de Hr. van der linden voor de vertaling, welke ons in alle opzigten zeer juist is voorgekomen, volkomen berekend was.





{==489==} {>>pagina-aanduiding<<}

Histoire Naturelle générale des Pigeons et des Gallinacés, par C.J. Temminck. Ouvrage en trois Volumes. Accompagné de Planches Anatomiques. Tom. II. à Amsterdam, chez Sepp & Fils, &c. gr. 8vo. 477 pag. f 3-18-:

Wij ontmoeten alhier denzelfden geheel eigenen gang des scherpzinnigen onderzoeks, die naauwkeurige soortelijke verdeeling, die uitvoerige, en tevens beknopte, beschrijving van alles, wat de aard des onderwerps met zich voert, en dan eindelijk dat bescheiden oordeel, welk, zelfs dán, wanneer het van alle andere meeningen verschilt, de blijkbare bedoeling kenmerkt, om zonder vooringenomenheid de waarheid te vinden en te boeken.
Dit 2de Deel alzoo, nog veel rijker inderdaad in zijnen omvang, dan het 1ste, behelst den aanvang van het belangrijke stelsel der Hoendersoorten, waartoe in de eerste plaats dient het algemeen overzigt der Hoendersoorten, in derzelver zamenstelling, eigenschappen, karakter en nu en dan afwijkende bijzonderheden, als uit welk alles zich natuurlijkerwijze de meest gepaste verdeeling laat opmaken. Vanhier komt dus de behandeling der Paauwen, als der Vogelen koninklijk geslacht, het eerst in aanmerking, en in dezelve de wilde, als stam-soort, de tamme, en de aardragende (spicifère), en waarin dus de Schrijver bijkans van alle zijne voorgangers verschilt, die ons ter naauwer nood een paar soorten, de witte en de bonte, vermelden; terwijl de Schrijver de aardragende, naauwelijks elders voorkomende, of wel onder de Fazanten opgenomen, door eene dadelijke afteekening opheldert.
Vanhier tot het geslacht der Hanen overgaande, deelt ons de Schrijver eene zeer naauwkeurige geschiedenis mede van de verschillende meeningen omtrent dezen zoo belangrijken en schoonen Vogel, waarbij hij,

{==490==} {>>pagina-aanduiding<<}
in onderscheidinge van alle anderen, den Jago van Sumatra, of den Pankiva van Java, als de oorspronkelijke stam-soort opgeeft. Zijne soorten, ieder afzonderlijk en uitvoerig behandeld, zijn dus: de Jago, de Paduaansche met de Hennen van Sansevarre, de Pankiva, mannetje en wijfje, de Huishaan, de gemeene gekuifde, de Turksche of Bantamsche, het Kriel-hoen, die van sonnerat, mannetje en wijfje, de Neger - haan, de Donshaan, de gekroesde Haan, de Ayamalas, de Wallikili en de gekuifde van macartney; welke opgave, in geleidelijke opvolging, uitermate verschilt van de 20 soorten, zoo als die bij buffon en anderen voorkomen. Zeer merkwaardig is te dezer gelegenheid des Schrijvers uitvoerige voordragt omtrent de behandeling van dit zoo nuttig Huisdier ten algemeenen behoeve, als waarbij hij opgeeft de beste inrigting der Hokken, de zorgvuldige dagelijksche Oppassing, de beste keuze van Haan en Hennen, het zuiverste Voedsel, Worm-kweekerij, het leggen der Eijeren, het Broeden, met alle de voorschriften, daartoe behoorende, de Kuikens en derzelver behandeling, de Kapoenen, beschouwd als oppassers der Kuikens, de jonge gemeste Hoenders, met de wijze van mesting, en eindelijk de Kunstbroeding der Hoenders, volgens de verschillende wijzen, zoo als van reaumur, copineau, dubois, bonnemain, en de Egyptische Ovens: welk alles met eene ongemeene naauwkeurigheid en duidelijkheid wordt medegedeeld.
Van de Fazanten, wier geschiedenis alsnu volgt, geeft de Schrijver tien soorten op, als de tweekleurige zwarte en witte, de gemeene, de gekuifde, de witte, de Cocquar of bastaard, de roode bastaard, de geringde, de Chineesch gouden, de driekleurige, en de Napal of gehoornde; uit welke opgave blijkt, dat de Schrijver zeer verschilt van de gewone verdeelingen, waarbij deze Vogel met een aantal andere soorten vermengd wordt. Bij de melding der tweede of gemeene soort, is hij wederom zeer uitvoerig en naauwkeurig in de opgave van

{==491==} {>>pagina-aanduiding<<}
alles, wat tot de teelt, broeding, oppassing, mesting en het voedsel van dezen over het geheel genomen schoonen Vogel behoort.
Eindelijk maakt de Schrijver gewag van zoodanige soorten, waaromtrent de gevoelens van bijkans alle Natuurkenners verschillen, en die nu eens tot het geslacht van den Paauw, dan tot dat van den Fazant, of ook tot andere Hoendersoorten gebragt worden, als de glinsterend gekuifde, mannetje en wijfje, de gespoorde Chinquis, de Dindon, de Argus, mannetje en wijfje, de Numidische, en daaronder de gemijterde en gehoornde, en voorts de Pauxi, de Hocco en de Penélope, omtrent alle welke soorten te dezer plaatse al dat onderscheidende gemeld en getoetst wordt, waartoe de gansche aanleg, de grootte, de kleur en het vaderland, van zelve de natuurlijke aanleiding verschaffen.
Zoo moeijelijk in het algemeen de behandeling is der Natuurlijke Historie, uit hoofde van de duizenderlei verscheidenheden en overeenkomsten, welke de onderzoeker van rondom ontmoet, zoo geldt deze aanmerking bovenal in het bijzonder ten aanzien dier Vogelsoorten, welke, bij onderscheidene en onbekende gelegenheden, uit haar eigenlijk vaderland tot andere gewesten overgevoerd, en aldaar door voortteling met andere bijkomende en landeigene soorten verbasterd, de nasporingen van den tegenwoordigen tijd uitermate belemmeren. Het is alhier de dikwerf herhaalde en naauwkeurige vergelijking, de zorgvuldigste oplettendheid op de huishouding, de proefneming omtrent den omgang der soorten met elkanderen; het is de oordeelkunde, uit eene aanhoudende en veeljarige waarneming opgemaakt, welke alleen het regt verschaft tot die stoute beslissing, maar al te los gewaagd door een aantal Schrijvers, die meer hunne voorgangers afschreven, en in dit afschrijven gissing op gissing stapelden, dan wel door eigen aanschouwing zich in staat bevonden, het eigenaardige van het vreemde, het ware van het valsche te schiften. Aan onzen Landgenoot, den Heere temminck, mo-
{==492==} {>>pagina-aanduiding<<}
gen wij, zonder de minste vooringenomenheid, den lof toekennen, dat hij dit uiterst moeijelijk vak met een onafgebroken geduld, sedert een aantal jaren, bij eigene zinnen-proeven, zoo hier te lande, als in andere gewesten, beoefend, en dat hij, door dat alles, de billijke aanspraak verkregen heeft op den naam eens Natuurkenners, wiens kunde en oordeel aan zijne getuigenissen een gezag bijzetten, welk veilig naast, zoo niet boven dat van eenen buffon, linnaeus, edwards en anderen, mag heerschen; terwijl hij, van alle grootspraak vervreemd, de verdiensten zijner voorgangeren alleswegen huldigt, alleenlijk hunne gewaagde uitspraken toetst, en zijne eigen waarnemingen met die onopgesmukte eenvoudigheid voordraagt, welke altijd het zegel der
waarheid is. Met een bijzonder verlangen zien wij het 3de of laatste Deel van dit zijn keurig werk te gemoet.






Twee Brieven van W.E. de Perponcher, aan Mr. R. Feith, bij gelegenheid der Verzameling van eenige losse Stukjes van E.J. Greve, door zijn Ed. uitgegeven. Te Utrecht, bij J. van Schoonhoven. 1814. In gr. 8vo. 66 Bl. f :-12-:

Een kort, maar uitmuntend bijvoegsel tot den doorwrochten brief van wijlen den Eerw. greve, het uitgebreidste van deszelfs losse stukjes uitmakende. In langen tijd hebben wij niets zoo wel doordachts, ten behoeve der Openbaring uit de beoefening der Natuur, gelezen. Het is waar, in den eersten brief is het doel van den edelen Grijsaard, wien wij reeds zoo veel goeds en hartelijks ter staving van ons allerheiligst geloof te danken hebben, meer bepaaldelijk, om de letter der Mozaïsche oorkonde volgens de gewone opvatting, en dus den zesduizendjarigen ouderdom der Aarde, te bewijzen. Al faalden hier zijne gronden, zou, naar ons

{==493==} {>>pagina-aanduiding<<}
inzien, dit aan den Godsdienst zelven, of het gezag der Openbaring, geen nadeel hoegenaamd toebrengen; doch met dat al zijn 's mans redenen zoo gewigtig, althans ten aanzien van de oudheid der vuurbergen, dat zij alle behartiging van den natuuronderzoeker verdienen. Maar de tweede brief vooral is meesterlijk gesteld, rust op onweêrlegbare gronden, en is van het hoogste belang voor den Godsdienst. Het heeft den Recensent, gelijk den Heere de perponcher, lang gehinderd, de meeste tegenwoordige natuurbeschouwers zoo geheel verslaafd te zien aan stoffelijke oorzaken, waaruit zij alles verklaren, alles afleiden willen; terwijl zij de scheppende hand boven de wolken, als eenen Deus ex machinâ, voor overtollig schijnen te houden. Het is waar, indien zij hunne stelsels als Romans beschouwen, dan hindert zulk eene vrijwerkende, geestige oorzaak derzelver geregelde ontwikkeling naar hunnen zin: doch wanneer zij opregtelijk waarheid zoeken, zoo weten wij niet, of zij hunne Wereld wel zonder den Almagtigen Schepper zullen in orde krijgen. Het oude, eenvoudige bewijs uit de orde en schoonheid van alles, en dat uit de noodzakelijkheid eener eerste geestige oorzaak, mogen bij vele wijsgeeren van den dag voor ouderwetsch en afgesleten doorgaan; nergens hebben wij daarvan nog eene geldige wederlegging gezien. De Heer de perponcher levert ons hier eene nieuwe, bij uitstek belangrijke, bijdrage tot staving der eindoorzaken, uit den geregelden omloop en de gelijkmatige verdeeling des waters op aarde en in de wolken, den loop der rivieren, en de schijnbaar ordeloos dooreenliggende aardbeddingen. Hij redeneert hier alle mogelijkheid weg van doellooze gisting der hoofdstoffen; van de blinde werking der overstroomende zee op ons tegenwoordig land, toenmaals haar bed; van wilde, niets vormende uitbarstingen der
vuurbergen, indien geene hoogere hand dit alles beschikt, gewijzigd, geregeld had. Hij schetst tot dat einde de plaatsing der bergketenen op onzen aardbol, de geregelde afhellingen

{==494==} {>>pagina-aanduiding<<}
naar alle zijden tot afstrooming der rivieren, wel zeer kortelijk, doch genoegzaam, om den opmerkzamen ruime stof tot nadenken en onderzoek te geven. Eindelijk bestrijdt hij de opeenstapeling van Eeuwen, die de vorming der Aarde, eer zij gevoelige en redelijke bewoners kon voeden, volgens sommigen, zou gekost hebben. Na het verstand overtuigd te hebben, keert zich de uitmuntende Schrijver tot het hart, en bepaalt zich tot het treurige, rust, vertrouwen en vreugde verwoestende, van het stoffelijke stelsel. Wij kunnen ons niet onthouden, ten slotte, een gedeelte dezer schoone redenering over te schrijven:
‘Wat toch kan men er bij winnen, wanneer men zich zoo veel mogelijk van deze eerste en ware bron van alles zoekt te verwijderen, door toevlugt tot, zonder zijne onmiddellijke tusschenkomst werkende, tweede oorzaken te nemen? Is het dan zulk een voordeel, den Schepper eenen stap verder van ons te hebben verwijderd? Zou het ons zoo veel nut aanbrengen, indien wij ons, na vele bemoeijingen, konden diets maken, dat wij de menigvuldige weldaden, die onze Aarde ons aanbiedt, onmiddellijk verschuldigd zijn aan eene aaneengeschakelde werking van tweede oorzaken? .... En wat wordt dan eene Wereld, uit welke wij de Eerste Oorzaak, en dus het groot voorwerp van liefde, en dankbaarheid, en zedelijke gehoorzaming, en verstandige bewondering, zoo ver mogelijk hebben verwijderd?’
De stijl van dit werkje is op vele plaatsen uitmuntend, en wij mogen het onzen Lezeren met volle ruimte aanbevelen.





{==495==} {>>pagina-aanduiding<<}

De drie Rijken der Natuur, Dichtstuk van Jacques Delille. Vrije Navolging in het Hollandsch, door A. Loosjes, Pz. IVde Afdeeling. Te Haarlem, bij A. Loosjes, Pz. 1814. In gr. 8vo. 119 Bl. f 2-18-:

Wij ontvangen hier den zevenden en achtsten, of de beide laatste Zangen van delille's fraaije Dichtstuk. Het Rijk der Dieren is het onderwerp van beiden; en, hoezeer men daarin vele treffende, en eenige zeer uitmuntende tafereelen vinde, kunnen wij echter niet ontveinzen, dat wij de behandeling van dit laatste en hoogste gedeelte onzer aardsche Schepping, door een' zóó bekwamen Dichter bezongen, over het algemeen wegslepender gewacht hadden. De doorgaande houding, de soms moeijelijke en gedwongene overgangen, het gebrek aan orde, daarin heerschende, ontstaan gewis uit den ongemeenen rijkdom des onderwerps, en de groote bezwaarlijkheid, om al het wetenswaardige, het dichterlijke, 't welk het Dierenrijk oplevert, in een zoo klein bestek, als het algemeene plan vereischte, bijeen te dringen, zonder tot eene dorre terminologie en classificatie te vervallen. Dit alles in het oog houdende, gelijk de billijkheid eischt, doen wij, in weêrwil van het gezegde, hulde aan de vele gelukkige wendingen des Dichters, en van zijn' bekwamen Navolger.
Vooraf gaat eene soort van verdediging der beschrijvende poëzij. Dan begint de Dichter, met het verschil en de overeenkomst tusschen dieren en planten aan te toonen; en dit leidt van zelve tot de bewerktuiging van het dier, het ontzettend getal der dieren, (vooral der schelpdieren) derzelver oneindige verscheidenheid, - wapenen, - woonsteden, - leeftijd, - zorg voor nakomelingen, (hiertoe brengt men de gedaanteverwisselingen der vlinders) - grootte, (de vermelding van het

{==496==} {>>pagina-aanduiding<<}
schier oneindig kleine in de Dierenwereld doet aan spallanzani en leeuwenhoek gedenken) - en eindelijk de schranderheid der dieren, in 't bijzonder van den vos, het hert, het konijn, den wolf, den elefant, den bever, de bij, de mieren, en de spinnen. De vermelding van de onderscheidene gaven en krachten der dieren brengt de beschrijving van den strijd tusschen den zwaard- en walvisch, en van de onderscheidene slangensoorten mede. Terstond daarop laat de Dichter de vogelsoorten optreden, hun instinct, vooral in het bouwen van nesten, en eindigt den zevenden zang met eene zeer fraaije spraakwending aan de trekvogels, waarvan wij den Lezer eenige plaatsen zullen mededeelen.

Keer, o gelukkig Volk! keer spoedig tot ons weêr! 
Hier is uw Vaderland: wat zoekt, wat wenscht gij meer? 
De lucht, het water, d'aard, 't ligt alles voor u open. 
Durst ge in een ander oord een' morgenwekker hopen, 
Den Zephyrus gelijk, die u hier zacht ontwaakt, 
Waar uwe kleur ons oog, uw zang ons oor vermaakt? 
Kom hier op nieuw 't geluk genieten van het leven, 
Ver boven dwang van wet en weeldes pracht verheven. 
 
Keer weêr: de lente roept: keer weder naar dit oord; 
Smaak daar de zaligheid der min, zoo ongestoord, 
Dat zelfs de mensch, uw heil benijdend, heel zijn leven 
Voor ééne lente van een' vogel veil zou geven. 
De tarwe rijpt op 't veld, de druif zwelt op 't gebergt' 
Voor u, van wie natuur geen zorg, geen' arbeid vergt: 
Voor u ontsluiten zich de schuren en de voren: 
Geen oogst, hoe schraal hij vall', is gansch voor u verloren. 
 
Of kan u 't stadsverblijf meer dan het veld verrukken? 
In eene kooi, van goud en verwen blinkend, beidt 
U 't Sybaritisch lot van rust en zaligheid. 
Daar hoeft gij met uw kroost niet angstig om te zwerven; 
Niet, als de winter woedt, en spijs en drank te derven, 
Te krimpen van de koû, te siddren voor den storm, 
Te boren door de sneeuw naar graankorl of naar worm. 
Een schoone moeder, met haar lieve huwlijkspanden, 
Genaderd tot uw' korf, biedt u, met blanke handen, 

{==497==} {>>pagina-aanduiding<<}

De lokkernijen aan van 't keurigste geregt: - 
Niets wordt aan uwen lust, door 't vriendlijk kroost, ontzegd. 
Gij moogt bij uw meestres vrij alles u vermeten, 
Verzelt haar aan den disch, en, op den rand gezeten 
Van hare drinkschaal, staat daaruit een dronk u vrij. 
Zelfs 't hart haars echtgenoots voelt zich door jaloezij 
Om u, het voorwerp van haar teêrste min, gemarteld, 
Als ge op haar boezem springt en met haar lokken dartelt. 
Zoo mogt het moschjen, ook het voorwerp van de min, 
Het voorwerp van den rouw der schoonste Romeinin, 
Door Lesbia beschreid, Catullus! in uw zangen, 
De schoonste onsterflijkheid, door u vergood, ontvangen! 

Enkele vlekken in deze schilderij, zoo als den harden derden regel, ontwaakt, in den zin van een dadelijk werkwoord gebezigd, de onderstelling, dat ten onzent alléén de Zephyr waait, ziet men, om het meerdere schoon, ligt over 't hoofd.
In den achtsten Zang, De Dieren en de Mensch getiteld, beslaat laatstgemelde nogtans slechts een klein gedeelte. De orde is hier moeijelijker op te geven dan in den vorigen Zang; het zijn meest slechts losse tafereelen. De liefdedrift der dieren wordt in onderscheidene van derzelver soorten beschouwd; bovenal prachtig is de schildering van de Zwaan, die wij, zelfs na het proza van buffon, een meesterstuk durven noemen. Hoe zien wij niet het zwemmen van dezen vogel in de volgende regels!

De vijver dient der zwaan ten spiegel, vlak en rein, 
Waarin, terwijl ze drijft, ze een schip vertoont in 't klein, 
En, daar het windje blaast in 't zeil van hare pluimen, 
Doet zij voor hare borst de zilvren golfjes schuimen, 
Wijl in dier golven zog, door 't moedig zwemmend kroost, 
Het smaldeel eener vloot in 't klein wordt nagebootst. 
 
Ziet, hoe ontplooit zij, in haar dartele vrijaadje, 
Het zacht bekoorlijk dons van 't hagelwit pluimaadje, 
Daar zij door 't kronklen van haar' hals een vuur ontsteekt, 
Door haren bek en 't slaan der wieken aangekweekt; 

{==498==} {>>pagina-aanduiding<<}

Wijl 't water, in het eind als door dat vuur ontstoken 
Begint met hevigheid te schuimen en te koken: 
Ja, elk aanschouwer leest in dit zoo levend beeld: 
De Moeder van de Min is uit het schuim geteeld. 

Vervolgens worden de huisdieren, als de hond, de kat, en hare slagtoffers, de ratten, - het paard, de ezel, en het rund, beschreven. De adelaar en de leeuw; de opleiding der jongen; de angst der klokhen bij het zwemmen harer eendekiekens, (dat misbruik, door den mensch van zijne heerschappij gemaakt;) de overgang tusschen de onderscheidene diersoorten; en eindelijk het wezenlijk en onveranderlijk verschil tusschen het dier en den mensch, met hoogere vermogens bedeeld, tusschen de dierlijke klanken en de menschelijke stem; de bouwkunst der dieren, en die der menschen; de zinnelijke gewaarwordingen, slechts op het oogenblik gerigt, van het dier, en deszelfs dood zonder terugof vooruitzigt; en de rede, het geweten, de hoop op het toekomstige leven, van den mensch, - zie daar de min zamenhangende, doch elk op zichzelve gewigtige onderwerpen, die dezen laatsten Zang des werks besluiten.
Wij zijn dan nu dit belangrijke werk (ook voor den Natuurminnaar van belang, door de keurige Noten van den Heer cuvier en anderen) ten einde, en kunnen onzer Natie zoo wel, als den kundigen Vertolker, of liever vrijen Navolger, niet dan gelukwenschen met de voltooijing van eenen arbeid, die op nieuw bewijst, dat onze taal tot de uitdrukking der stoute en verhevene zoo wel, als der zachte en liefelijke Natuurtooneelen, volkomen geschikt is.

Wijsgeerige Verhandelingen van de Maatschappij der Wetenschappen te Haarlem. Iste Deel, 1ste Stuk. Te Amsterdam, bij J. Allart. In gr. 8vo. 160 Bl. f 1-5-:

De begrippen van het schoone zijn zoo na verwant met onze verstandig-zinnelijke natuur, dat niet één mensch, zoo lang hij

{==499==} {>>pagina-aanduiding<<}
gezonde zinnen heeft, dezelven geheel kan afleggen, maar zijn gevoel deswege sterker of minder is, naar gelang zijne zinnen beter of minder zijn geoefend. Hoe ver zich dat gevoel, reeds in de oudste tijden, wier geschiedenis tot ons is overgebragt, hebbe ontwikkeid, bewijzen de opgeklaarde begrippen, hier en daar in de nagelatene berigten en schriften verspreid, gelijk mede de bloei der kunsten, en onder deze bepaaldelijk der bouwkunst, met derzelver aangebragte sieraden. De Grieken, echter, waren de voorname beschavers van deze begrippen en van dit gevoel, gelijk van vele andere wetenschappen en kunsten. De Romeinen drukten hun spoor, gelijk de geoefende verstanden van latere volken, zoodra zij zich tot zekeren trap van beschaving vormden. Eveneens was het gelegen met de begrippen van het verhevene, met dit onderscheid alleen, dat zij nimmer zoo algemeen en stelselmatig zijn behandeld en toegepast, als die van het schoone. Een enkel Schrijver, Redenaar en Dichter der oudheid, zoo als Cicero, Quintilianus, Virgilius en Longinus, moge die hebben ontwikkeld en praktikaal beoefend; maar het betrof dan voornamelijk den stijl en het dichtvermogen zelf, zonder tot in het wezen der zake door te dringen. Ook die juiste ontwikkeling is bewaard voor de eeuw, welke wij beleven. De beroemde kant mag welligt als de eerste wijsgeer worden beschouwd, die dit onderwerp genoegzaam heeft to gelicht. Intusschen vloeit het begrip van het schoone en verhevene dikwerf dermate ineen, dat deszelfs schifting in den eersten opslag zeer moeijelijk schijnt. Het was alzoo eene waardige taak der Haarlemsche Maatschappij, om dit wijsgeerig vraagstuk te doen oplossen. Waarin bestaat het onderscheid tusschen het verhevene en het schoone? Is dat onderscheid slechts in een verschil van trappen of graden van eene en dezelfde soort, of in eene geheel andere verscheidenheid van twee bijzondere soorten gelegen? deze was hare belangrijke
vraag, en het mogt haar gelukken, een paar verhandelingen tot antwoord met den gouden en zilveren eerprijs te bekroonen, welke zij thans door den druk heeft gemeen gemaakt. De eerste is van den Heer daniel berlinghien, Oud-Kommandeur van Maltha en Oud-Voorzitter van de Universiteit van Sienna, in Toskanen; de tweede van eenen onbekenden Schrijver, die, hoe zeer daartoe aangezocht, niet verkozen heeft, zijnen naam te openbaren.

{==500==} {>>pagina-aanduiding<<}
Van beide verhandelingen maken wij het ons ten pligt, een hehoorlijk verslag te geven.
De eerste splitst zich in drie afdeelingen, als de 1ste tot onderzoek van het schoone; de 2de ter nasporinge van het verhevene, en de 3de tot vergelijking, zoo van de overeenkomst, als van het verschil derzelven. Onze denkbeelden ontstaan door de zinnen. Zij brengen gewaarwordingen tot de ziel over van vermaak en smart, afhangende van de oefening van krachten en ligchamelijke gesteldheid. Onder de zinnen is het gevoel het voornaamste, als ondervindende de gewaarwordingen, welke hetzelve tevens opwekt, en gevende het denkbeeld van de ruimte. Dat gevoel, zich met het gezigt vereenigende, ontwart de gewaarwordingen, onderscheidt hoedanigheden en betrekkingen, gedaanten en afstanden, en leidt tot het begrip van evenredigheid, als eene algemeene maat, en van orde, als eene regelmatige verdeeling. Zulks bevalt aan de ziel, omdat deze oefening haar weinig vermoeit; en de voorwerpen, wier indruk haar alzoo vermaakt, noemt zij schoon, en leelijk daarentegen de zoodanigen, die haar vele moeite baren, zonder het vermaak, uit orde en evenredigheid geboren. Deze denkbeelden worden al mede versterkt door het gehoor, bij het oordeel over de afstanden en de kracht der geluiden. Reuk en smaak werken meer op zichzelven, tot gevoel van het aangename of onaangename, zonder begrip van orde, evenredigheid, en dus ook niet van schoonheid. Zij brengen doorgaans de gewaarwordingen tot dat zintuig, welk dezelve deed ontstaan. De ziel nu bevat, bewaart, regelt, wijzigt, ontleedt of verbindt de verkregene denkbeelden; en uit deze tot orde en evenredigheid gebragte werkzaamheden ontstaat het gevoel van het schoone, als zijnde het vermaak der ziel, geboren uit de weinig vermoeijende en regelmatige beoefening harer vermogens. Hierbij paart zich dan nog de verkregene hebbelijkheid van de beschouwing der voorwerpen ten aanzien van derzelver hoedanigheden, de hebbelijke zin om het evenredige terstond te vatten, het verband der denkbeelden tot zekere eenheid, welke alles omvat, en vanhier de
onderscheidene indrukken der kunsten tot vorming van het zinnelijk schoon, of door orde en evenredigheid alleen, of door het aangename, welk eenig uitwendig voorwerp met ons in verband brengt, of door het verband van aangename denkbeelden, die zich met vorige indrukken

{==501==} {>>pagina-aanduiding<<}
te zamen voegen; terwijl het verstandelijk schoon zich alleenlijk bepaalt tot evenredige afgetrokkenheden, en het zedelijk schoon altijd vereenigt de denkbeelden van openbare of bijzondere nuttigheid. Deze is de gang der voorstellingen van de 1ste afdeeling.
Ter ontvouwinge van het verhevene, in de 2de afdeeling, merkt de Schrijver aan, dat deszelfs oorsprong dezelfde is, als die van het schoone; maar dat het eerste zich onderscheidt, door het krachtige, buitengewone en heerschende, welk hetzelve als éénig doet voorkomen, en waarbij de ziel zichzelve meerdere grootheid en magt toeschrijft, naar evenredigheid van het denkbeeld, dat zij voedt, of wel door de kracht alleen, waarvan de zeldzaamheid en de eenvoudigheid van den indruk twee onontbeerlijke voorwaarden zijn. Om dit te bewijzen, doorloopt de Schrijver de grootsche schouwspelen der natuur, de voorstellingen van afgetrokkenheden, belangrijk voor hem, die dezelve overpeinst, het gebied der zedelijkheid en de werken der kunst, en bijzonderlijk de nabootsing van zinnelijke of zedelijke voorwerpen door welsprekendheid en dichtkunst; in welk alles hij zoodanige terugwerkende kracht in de ziel vindt opgewekt, welke zich in hare indrukken veel meer uitbreidt, dan bij het enkele gevoel van het schoone.
Uit deze voorafgaande beschouwingen volgt dan nu, in de 3de afdeeling, ligtelijk de gevolgtrekking ter beantwoordinge der opgegevene vraag. In het gevoel van het schoone en verhevene beiden werkt de eenheid, als kenmerk; doch deze eenheid van het schoone is het werk des verstands, en die van het verhevene dat der natuur: in het eerste ontstaat het vermaak uit het aantal van gewaarwordingen, welke de ziel omvat; in het tweede uit hare magt, gemeten door den schok, dien zij doorstaat. Het voorwerp is schoon, door de overeenstemming zijner deelen; het is verheven, door den eenigen en sterken indruk, dien het geheel op den geest maakt: het laatste werkt, als de eerste der schoonheden, met eene uitgebreidere kracht, en vergoedt het ontbreken van alle andere.
Eene gelijke afdeeling des onderwerps vertoont zich in de tweede verhandeling, doch meer beschouwd uit een strikt wijsgeerig oogpunt. De Schrijver erkent even zeer de indrukken der zinnen, als aanleidelijk tot gevoel van het schoone; maar

{==502==} {>>pagina-aanduiding<<}
hij grondt zich voornamelijk op de wetten onzer natuur, zoo wel voor onzen smaak, als voor onze rede, gelegen in de verhouding der middelen tot het oogmerk en de juiste evenredigheid der deelen, die het geheel uitmaken. Kleur, gedaante, beweging en vorm, wekken het zinnelijk; juiste voorstellingen het verstandelijk, en de aandoening van bewondering, wegens de groote hoedanigheden der ziel, het zedelijk schoon. De snaren der ziel, die in overeenstemming zijn met het heelal, worden door de kunsten geroerd, en dan openbaart zich het gevoel van het schoone, wanneer de mensch zich boven alle belemmeringen en persoonlijke omstandigheden verheft tot zeker ideaal, dat nog zijn ik schijnt en het niet meer is, als toonbeeld der volmaaktheid van iedere soort. Hoe meer gewaarwordingen, en wel van fijneren aard, zich alhier vereenigen, des te sterker zijn de indrukken, des te hooger rijst het gevoel van het schoone. Ook hier is dan de overgang tot het verhevene, welks gevoel gelegen is in het vermaak, dat met huivering is vermengd, en zich verdiept in het onbepaalde, het grenzenlooze en het oneindige, zonder hetzelve te kunnen omvatten. En naar deze theorie vormt zich ligtelijk de vergelijking van het schoone en verhevene, om daarin beider verschil te vinden, als ontstaande en uit de hoedanigheid der voorwerpen, die ons daarvan het denkbeeld opleveren, en vooral door de soort, de kracht en duurzaamheid van den indruk, dien zij voortbrengen, en eindelijk door de strekking of leiding der aandoening, welke zij aan onze ziel geven, als zijnde, bij het gevoel van het schoone, meer tot het tegenwoordige bepaald, en, bij dat van het verhevene, zich uitbreidende tot het onbekende, dat zich in het begrip der eeuwigheid verliest.
Zoodanig is het beloop van beide deze verhandelingen omtrent een onderwerp, welks belang zich allerwegen verspreidt, zoo wel in het gebied der natuur en der kunsten, als in dat der zeden. Het is alhier de plaats niet, om deze beschouwingen naar eisch te beoordeelen, omdat zulks eene uitvoerige verhandeling op zichzelve zoude behoeven. Ook is het de vraag niet, in hoe verre zich deze voorstellingen door zekere nieuwheid onderscheiden, na de voortreffelijke bearbeiding, welke ons door den Koningsbergschen Wijsgeer, en door de Heeren van hemert en kinker, omtrent dit vak van wijsgeerige bespiegeling is medegedeeld: genoeg, dat

{==503==} {>>pagina-aanduiding<<}
wij langs dezen weg wederom eene latere bijdrage hebben ontvangen, welke geschikt is, om den onderzoekenden geest, bij het aantreffen van andere oogpunten, te bevredigen, of wel in reeds aangenomene grondstellingen te versterken. - Het smart ons alleen, dat ons dit stuk eerst zoo laat is in handen gekomen, om het thans eerst aan het lezend publiek meer bekend te kunnen maken.




Mémoires secrets sur Napoléon Buonaparte; écrits par un homme qui ne l'a pas quitté depuis quinze ans. Tome II. Paris, chez G. Mathiot. 1814. 8vo.

Wij zullen van den belangrijken inhoud van dit tweede en laatste deeltje, met alle mogelijke bekorting, wederom een en ander mededeelen. De Schrijver heeft het eerstvolgende uit den mond der dame, straks te melden.
Zij was de bijzondere vriendin van pichegru. Op de mare van zijne gevangenschap te Parijs gekomen, deed zij vergeefsche moeite, om bij hem toegelaten te worden. Eindelijk doorgedrongen tot den persoon des Eersten Consuls, verkreeg zij haar verzoek, op voorwaarde van haar best te doen, den Generaal het volgende te doen onderteekenen: ‘Verklare ik pichegru, dat in de affaire van 13 Vendémiaire, het 4de Jaar, de Generaal buonaparte zich heeft gedragen als een braaf soldaat en edelmoedig burger; dat hij niets gedaan heeft, dan hetgeen ieder andere in zijne plaats zou hebben gedaan: zoo ik hierover anders gesproken heb, het zij in Frankrijk, het zij buitenslands, geschiedde zulks ten gevolge van oneenigheden met hem, en verschil van gevoelens; dat niets mij dwingt om deze bekentenis af te leggen; dat ik het verpligt ben aan de waarheid en aan de rust mijns gewetens, en dat voor het toekomende iedere akte, strijdig met de tegenwoordige verklaring, moet beschouwd worden als nul, en het uitwerksel eener nieuwe gevoeligheid tegen den Generaal. Gedaan te Straatsburg, den 15 Nivôse, het 5de Jaar.’
Men liet haar echter geene gelegenheid om dit stuk te misbruiken. Zij werd, te huis komende, gearresteerd, in bewaring gebragt, met eene bedriegster in hetzelfde vertrek, ten einde haar uit te hooren; doch door geen goochelfpel misleid,

{==504==} {>>pagina-aanduiding<<}
en eindelijk tot pichegru gevoerd. Hij hoort naar haar aanzoek niet, en zegt onder andere: ‘De liefde, die ik mijn land toedraag, de eer en mijne beginselen hebben tusschen buonaparte en mij een' koperen muur opgeregt. Hij staat naar mijn bloed, en ik verfoei zijn persoon. Hij weet dit; maar hetgeen hij niet weet, is, dat hij, om dit bloed, waarnaar hij dorst, te storten, mij tot regters zulke beulen moet geven als hij zelf is. Zoo, in de regters, in de wachten, in de omstanders, in zijne satelliten zelven, nog eenige overblijfselen van menschelijkheid en liefde tot het vaderland bestaan, sta ik in voor mijne zaak, en zijn laatste uur zal geslagen hebben. Zie hier,’ zeide hij, zijn' halsdoek afrukkende, en de papieren, daar verborgen, ontvouwende: ‘zie hier zijn doodvonnis! Hier bevindt zich de menigte van al de gruwelen, die hij sedert het beleg van Toulon tot op dezen dag, zoo in Italië als in Frankrijk, heeft begaan. Voor de volle regtbank zal ik den moordenaar ontmaskeren; ik zal alle mijne krachten verzamelen, zal mijne welsprekendheid verdriedubbelen; op mijne stem zullen uit hunne graven frotté, hoche, enghien, kleber optreden; de eerste laaghartig verworgd, onder het voorwendsel eener bijeenkomst, de tweede vergiftigd, de derde vermoord, de laatste met eenen ponjaard doorstoken. Bij deze vier doorluchtige slagtoffers zullen zich de ongelukkige inwoners komen voegen, in Lodi, te Pavia, te Venetië en in de Marken doorschoten; met hunne kreten zullen zich die der Franschen vermengen, op de trappen van St. Roch met schroot bestookt. Ik zal de toehoorders in de talrijke gaten en gevangenissen der hoofdstad en des rijks voortslepen. Zal men daar, zonder voor zichzelv' te huiveren en te beven, die menigte van onschuldigen zien, welke een monster er op elkander stapelt? Neen, Mevrouw, dergelijke waarheden slepen de menigte mede; en wie ze met vuur weet te
ontwikkelen, is altijd zeker van de overwinning.’ - Dit gesprek werd afgeluisterd, en het is naar dit afgeluisterde, bevestigd door de Dame zelve, Madem. B....., eene bekende van onzen Schrijver, hier medegedeeld. Zij werd weer, doch te vergeefs, in huichelend gezelschap, en vervolgens bij den Consul gebragt, die haar op harden en bespottenden toon toesprak; daarna gedurende dertien maanden in la Force opge-
{==505==} {>>pagina-aanduiding<<}
sloten. - Nu werd door buonaparte en de zijnen besloten, pichegru in de gevangenis van kant te maken. Doch hoe? en door wie? dit kostte veel overleg. Buonaparte zelf besloot tot worgen, en wel door vier Mammelukken, die geen woord Fransch verstonden, en welke, volgens sommigen, tot overmate van zekerheid, zelven des volgenden nachts werden doodgeschoten! Buonaparte beklaagde zich echter daarna over het opgemaakte, en in de publieke papieren geplaatste, proces verbaal, opzigtelijk den toestand des lijks van den vooronderstelden zelfmoordenaar; zeggende, dat het zichzelv' weersprak; want dat, zoodra iemand, zichzelven op die wijze willende worgen, de luchtpijp had toegedraaid, hem dan de krachten begevende, en de spaak in den zakdoek ontsnappende, ter zelfder tijd de geest en het leven hem moesten worden wedergegeven,

Om den weg tot het Keizerschap verder te banen, bevonden zich in alle kabinetten Ministers, aan de zaak des Confuls verkocht. Pruissen alleen kostte dertig millioenen; en deze kostbare veilheid des Pruissischen kabinets was de voornaamste oorzaak van den haat, dien hij dit rijk toedroeg.
Naauwelijks was buonaparte op den troon van hendrik IV, of hij bespeurde, dat het hem (in spijt van alle pogingen) onmogelijk was, de gezellige deugden der afstammelingen van dezen goeden Koning na te apen, - of hij stelde voor hunne zachtheid eene verachtelijke gestrengheid, voor hunne gespraakzaamheid eene gekunstelde kortzinnigheid, voor de beschaafde gemakkelijkheid hunner manieren een bepaald gebaar (pantomime de convenience) enz. in de plaats. Het was de onbeschaamdheid ten top voeren, om hem de woorden in den mond te leggen, welke het publiek met zoo veel goedhartige toejuiching in papieren heeft gelezen. Hij was, echter, met deze troonbeklimming zoo ingenomen, dat hij, lang vóór het werk zijn volkomen beslag had, aan zijne eigen vrouw op vertrouwelijken voet schrijvende, het slotformulier gebruikte: deze tot geen ander einde dienende, enz. Deze vrouw, daarentegen, was, naar des Schrijvers opgave, eene dier betere Franschen, welke aan de bedreven gruwelen noch dadelijk noch lijdelijk deel hebben gehad; gruwelen, anders zoo

{==506==} {>>pagina-aanduiding<<}
zeer bevorderd door de vleijerij, die zich in eene - helaas niet onverdienstelijke - Ode dus uitliet:

Marche à côté des Dieux; leur sagesse profonde 
Ne peut te refuser et le sceptre du monde 
Et l'immortalité. 

Ja:

Elève tes regards au séjour du tonnerre; 
Jupiter a pâli; déclare lui la guerre, 
Et son trône est à toi. 

- door laagheid, waarvan des dwingelands eigen beschrijving van eenen voornamen aanvoerder der policie ten voorbeeld strekke. ‘Hij is een leeuw, een lam, een vogel, een wormregter, zoo het noodig is; verklikker, des behoefte zijnde; beul, zoo er een te kort komt. - Mijnheer de Minister! die man is een schat.’
‘Het was de taak van eenen helschen geest, eene hooge geheime policie te vormen, zoo gevaarlijk als die, van welke buonaparte de schepper is. Dit dwerg-monster verborg zich voor de oogen van het gemeen; maar het had duizenden onzigtbare armen, bezig, om, dag en nacht, de vriendschappelijke vertrouwdheden, de gemeenzame hartsuitstortingen, de stille gesprekken van bloedverwanten, den inval van het vernuft, het zwijgen der gedachte, de geheime wenschen des harte, en de zuchten des onderdrukten te doortasten. Bij beurten verklikker, regter, en beul, was daarenboven dit Kameleon te zaam gesteld uit alle klassen der maatschappij. - Op den namiddag eens schoonen lentedags, zoekt de Heer t....ot onder de dikke schaduw der alleeën van Luxemburg zijne ziel te ontrukken aan het verdriet, dat haar overstelpt. Een zijner oude vrienden ontmoet hem, trekt hem met zich naar eene bank, en vraagt hem daar naar het voorwerp zijner smarten. - ‘Ik had twee zoons, de eenige hoop mijns ouderdoms; beide zijn verscheurd, de een in de slagterij van Eylau, de ander in het bloedbad van Bautzen.’ Hij sprak nog, toen een kind van vijf jaren, wél gekleed, schoon als de dag, tusschen de knien der twee vrienden kwam vlugten. Hij wordt, zegt het, vervolgd door zijne Bonne, die zij inderdaad te midden van de laan zien, dragende een ander kind op den arm. De kinderlijke bevalligheden van den kleinen vlugteling boezemen den beiden grijsaards belang in. Een

{==507==} {>>pagina-aanduiding<<}
van hen neemt hem op zijn' schoot, vertroost en belooft hem, den peis met zijne Bonne te zullen maken. Deze komt maar niet. De grijsaard, wanhopig over het verlies zijner zonen, zet het gesprek voort. Hij laat zich ten sterkste uit, en wordt niet minder warm beantwoord. Het jonge kind heeft den zin des gespreks niet gemist. Zachtjes onttrekt hij zich aan de knien, die hem dragen. Op deze beweging komt zijne voorgewende Bonne naar hem toe. Hij ontsnapt; zij veinst hem te vervolgen, haalt hem in, en welhaast zijn ze verdwenen. - Onder de broederschap der geheime policie, bevond zich, wete men, ook een dozijn kinderen van vroegrijpen geest, uitgerust met de schoonste gedaante, en afgerigt op het schandelijk werk. Men kende of giste de geestgesteltenis van den Heer t....ot, doch kon zijne voorzigtigheid niet verschalken. Men had zijne wandelingen enz. opgemerkt, en was geslaagd. Welhaast werden beide vrienden voor den regter geroepen, en - naar het kasteel van Ham gezonden. De hooge policie had desgelijks in haren dienst eene afschuwelijke vereeniging van personen van beiderlei kunne, door buonaparte zelven, schertsenderwijze, la Cohorte Cythérienne geheeten. De onderneming eener schoone vrouw, tegen eenen Duitscher tot bij Praag en met geweldige kosten uitgezonden, liep beter af. Zijne hartelijke taal trof haar; zij werd in goeden ernst op hem verliefd, en trouwde hem, in plaats van hem te verraden. De priester macarthy, daarentegen, een Ier, werd doodgeschoten om eene misdaad, gansch en al verzonnen door twee geheime spions, welken hij weigerde vierduizend franken te leenen. Deze priester was zeer rijk. Eene dame kwam opzettelijk te Parijs, om genade voor hem van buonaparte te vragen. ‘Het is onmogelijk,’ zeide hij; ‘rijk en verrader; het zou een moord zijn, dat
hij onschuldig was!’ - Ten opzigte van napoleon's huwelijk, ziet men hier het gerucht bevestigd, dat het eerst op eene Russische Prinses gemunt was. Doch de moeder dezer Vorstin verklaarde, haar eer in de woestijnen van Siberië te zullen begraven. Daarentegen meent de Schrijver, dat Europa aan maria louiza een standbeeld verschuldigd is, niet slechts omdat hare opoffering vele wonden van haar bloedend vaderland genas, en het de noodige rust gunde om weer ontzaggelijk te worden, maar ook omdat hare jeugd, eenvoudigheid, bevalligheid hem te

{==508==} {>>pagina-aanduiding<<}
lang aan zijne staat- en krijgskundige bezigheden onthield. - Nog vindt men hier de waarschijnlijke, eerste aanleiding tot de oneenigheid met murat; - een mislukt ontwerp, om Keizer frans naar Ments, bij zijne dochter, te lokken, en dan gevangen te houden; - den raad van oudinot en anderen, om, na de oorlogsverklaring van genoemden Monarch, tot den Rijn terug te trekken; - benevens de verklaring van den Schrijver, dat hij - door verandering van post eerst gedeeltelijk, door ziekte daarna geheel - is buiten staat geraakt, zijne aanmerkingen tot het einde toe van napoleon's loopbaan (eerste deel) vol te houden.
Bij dit uittreksel voegen wij niets, om of het gewigt, of zelfs den toon dezes geschrifts te doen kennen. Dit alleen: ook ten aanzien van buonaparte komt hier en daar een edelmoedige trek voor, schoon zeker ten uiterste schaars. En dit schijnt dus een bewijs te meer voor de waarheid. Immers, hij is van eene Vrouwe geboren, en niet wezenlijk uit de Hel opgedaagd. Zij wacht hem slechts!...

Louise. Naar het Hoogduitsch van A. von Kotzebue. II Deelen. Te Leeuwarden, bij Steenbergen van Goor. 1814. In gr. 8vo. 480 Bl. f 5-4-:

De titel is bedrog; een pia sraus, zegt de uitgever. Von kotzebue is geenszins de Schrijver van dezen zeer goeden Roman; hij is slechts een entrée-biljet tot het groote bal, de chapeau eener beminnenswaardige Dame, die hem verzocht haar naar een' stoel te leiden op het groote carneval van onze hedendaagsche belletristen. Intusschen doet deze Dame haren chapeau geene oneer aan: wij zijn het met hem volkomen eens, dat zij zeer goed alleen had kunnen gaan, en dat menigeen wijs en wel zou doen, haar zijne plaats aan te bieden; en, na haar werk gelezen te hebben, raden wij het letterkundig janhagel (om met den Heer von kotzebue te spreken) vooral niet met haar aan te leggen: zij spreekt slechts tot het verstand en hart, zeer zelden tot de verbeelding; doch gene winnen er door, en deze blijft onbedorven.
Wij prijzen de kunstige, en tot het einde toe zeer onder-
{==509==} {>>pagina-aanduiding<<}
houdende, verdichting, en durven onze Lezeressen uit den beschaasden stand het werk vrijmoedig aanprijzen. Wij gelooven, dat hetzelve er bij wint, dat het van eene vrouw geschreven is, en wenschen zeer, dat het vele goede vrouwen vorme. Louize, de waarlijk beminnelijke Louize, met hare vriendin Caroline, op het land gevormd, is het waarschuwend voorbeeld, hoe ver de aanleg tot ijdelheid en zucht om te schitteren het anders goede meisje brengen kan, en hoe het waken moet, om niet bij de voorkomende gelegenheid, bij den omgang met ligtzinnige, verachtelijke Coquetten, in de school der groote wereld, te zinken tot verachtelijke laagheid; dàar men alsdan zeer ligt den schijn van deugd verliest, al is het dat men haarzelve in tijds nog gelukkig redt. Louize stortte niet in den afgrond, maar verloor haren goeden naam, hare rust, haren beminden echtgenoot, en geheel haar levensgeluk; en door al dien jammer geleerd en gelouterd, kreeg zij dit alles, na vele smartelijke jaren, eindelijk terug, maar op eene wijze, die men alleen in eenen Roman mag hopen. Caroline, hare vriendin, het goede meisje, dat zich niet veel aanmatigde, omdat het zich, naar het scheen, niet veel aanmatigen kon, maar inderdaad niet minder beminnelijk, en in ieder opzigt niet minder voortreffelijk, is juist het tegengestelde in haar gedrag en in haar lot; geheel haar leven de geachte, achting waardige, beminde, gelukkige echtgenoote en moeder, en hare vriendschap voor Louize langen tijd het éénige, dat deze voor wanhoop en onherstelbaar ongeluk bewaren kon, De echtgenooten van deze beide Dames zijn wezenlijk waardige menschen; die van Louize wel voor zijne te ijdele gade niet berekend, te toegevend, te zwak, maar daarna door zijn ongeluk echter ook tot den regten man hervormd en verheven. De bijpersonen, die hier geene onbelangrijke rol spelen, zijn mede bijzonder leerzaam; als de in
coquetterie uitgeleerde nicht, die Louize bedierf, haar verleidde; het monster, met hetwelk zij huwde, nadat hij haren eersten echtgenoot vergiftigd had; de Graaf, door wien Louize haren goeden naam verloor, en die eindelijk, ook al verbeterd, hare dochter huwt; de Heer Gros, de vriend en raadsman van Louize's echtgenoot, wien teleurgestelde liefde en trouweloosheid tot menschenhaat, vrouwenhaat in het bijzonder, vervormd had, enz. enz. In het bijzonder beviel ons de eindelijke regtvaardiging van de echtgenoote van Gros, lang na haren dood;

{==510==} {>>pagina-aanduiding<<}
welke, tevens met de onbevlekte deugd van Louize, hoezeer haar man haar had moeten verdenken, ons herinnerde aan zekere Ballade, waarin wij de les kregen, (waarvan het gegronde hier nu zoo kennelijk blijkt) aan de trouweloosheid zijner echtgenoote niet te gelooven, al zag men die nagenoeg met eigene oogen, - Voorzigtig evenwel, vrouwtjes! want onvoorzigtigheden hebben zoo schromelijke gevolgen. De oplossing, inderdaad fijn en overtuigend, zou ons eene vrouwelijke hand doen kennen, al meldde het voorberigt van den Heer von kotzebue dit niet; en, zijne Dame moge zijn wie zij wil, wij wenschen zeer, dat hij haar nogmaals zal opleiden, of haar aanmoedigen, om, zonder leidsman, het publiek met hare wezenlijk goede talenten vermaak en nut te doen.




De Edele Familie van het Rozendal. Door W.G. Reddingius, Predikant te Eppenhuizen. Te Groningen, bij W. Zuidema. In kl. 8vo. 236 Bl. f 1-5-:

Tot het vervaardigen van meer zoodanige volksgeschriften durven wij den Eerw. reddingius zeer wel aanzetten. Het huisgezin van Vader Herman is dan regt voorbeeldig en zoo als wij er vele zouden wenschen, en het kan wel niet anders, of deze wensch wordt ook die van velen uit die klasse van menschen, voor welke dit boekje is ingerigt, - de stand van den landman; het is zoo wat roman en geen roman, en wij wenschen, dat deze soort van verhalen een aantal nut- en zoutelooze romans verdringen mag. Wij verzoeken alzoo voor hetzelve de aandacht en aanbeveling des Leeraars van den Godsdienst en ieder, die eenigen invloed heeft bij het landvolk; gaarne getuigende, dat dit eenvoudig verhaal onschadelijk vermaak en ook wezenlijk nut, onder den zegen van God, stichten zal. Wij wenschen zeer, dat een aantal onzer landgenooten het goede voorbeeld en de goede lessen van Vader Herman moge volgen; dat alzoo de Eerw. Schrijver van dezen zijnen arbeid de overvloedigste vruchten zie, en daardoor nog dikwijls tot soortgelijken arbeid worde uitgelokt.










{==511==} {>>pagina-aanduiding<<}

De roemrijke Overwinning, behaald door de Geallieerde Legers op de Franschen den 17, 18 Junij 1815, bezongen door C. Schutters. Te Middelburg, bij S. van Benthem. 12 Bl. f :-3-:

De Slag bij Quatre Bras, Lierzang. Door C.G. Withuys. Te Amsterdam, bij Geysbeek & Comp. 19 Bl. f :-8-:

Triomf- en Krijgslied, den Helden der Menschheid, bij hunne glansrijke Overwinning op Bonaparte, toegewijd; door C. van Epen, Leeraar der Hervormden, te Wolvega. Te Amsterdam, bij J. Aarinksen. 14 Bl. f :-5-8

Neerlands Rijk hersteld en gehandhaafd. Lierzang. Door Mr. D.J. van Lennep. Te Amsterdam, bij P. den Hengst en Zoon. 5 Bl. f :-5-8

Ziehier eenige kransen, uit eerlaurier en vredepalm en eikenloof enz. enz. kunstig zaamgevlochten! Kunstig? vraagt welligt iemand, meenende dat de natuur en het hart, de geestdrift en het gevoel alleen den vaderlandschen zang, bij zulk eene heugelijke gelegenheid, moeten bezielen. Nu ja, bezielen! maar eene ziel heeft toch een ligchaam noodig; het frissche loof moet tot een' krans gestrengeld worden; dit vereischt een' zekeren vorm, en die vorm kunst. Of, is dit misschien niet gegrond? Kan het hart alleen soms welsprekend maken? Vloeijen inzonderheid de verzen meermalen geheel van zelve uit de geopende borst, uit de rijke ader des albezielenden gevoels? Zingt de Dichter, omdat hij zingen moet, en zoo min spreken als geheel zwijgen kan? Zingt hij eene soort van wildzang, die daarom niet te minder zijne keurige schoonheden heeft; of op eenen geregelder toon, doch naar welke oefening en gewoonte zijne tong reeds lang geleerd hebben, zich met al het gemak der natuurlijke sprake te buigen? - Wij kunnen dit op de verzen voorbanden, in het algemeen, niet toepassen. Wij huldigen bij allen het loffelijk gevoel, maar wij zien ons genoodzaakt, op de uitstorting, op de leiding, op de inkleeding van dat gevoel in woorden en beelden en klanken eenige aanmerkingen te maken.

{==512==} {>>pagina-aanduiding<<}

Het eerste kondigt zich als nederig sijsje aan. Immers, ook dit kweelt en streelt, schoon het juist niet filomeelt; men veroorlove ons dit woord! Gewisselijk echter valt op dusdanige vergelijking en verschooning aan te merken, dat dezelve wel den onderscheiden toon, den verschillenden trant regtvaardigt, doch in zekere mate slechts het meer of min voortreffelijke. De poëzij toch behoort poëtisch te zijn; maat en rijm moeten met een zeker gemak vloeijen, en vooral den gang der rede, der gezonde rede, niet hinderen; de beelden moeten eenigermate van zelve komen en zonder dwang afloopen: in één woord, het moet niet het zingen van een' leerling, het geklinkklank van eenen eersten beginner op de harp, het moet waarachtige zang, waarachtige muzijk zijn, die men het publiek bestaat te doen hooren. Het andere strekke ter eigene oefening, ja uitspanning en vermaak; het worde in eenen kleiner of grooter kring van nabestaanden en vrienden aangeheven: maar de lof, hier zoo gemakkelijk behaald, verleide niemand al te ligt, zich in het openbaar te doen hooren, en in den Chorus onzer puikpoëten deel te nemen! Is dan het stuk van schutters zulk een broddellap? Het zij verre van ons, dit te beweren; veelmin de geestdrift af te keuren, die zoo natuurlijk eerst tot dichten, dan tot voorlezen, en straks tot uitgeven noopt. Alleen zij het ons geoorloofd, hem te raden, zijn talent voor de dichtkunst, als eene soort van openlijke professie, nog nader te beproeven, en, hetzelve in orde bevonden hebbende, vlijtig te oefenen.
No. 2. nam ons door de eerste coupletten gunstig in; ja, met eenige verwondering zagen wij nogmaals naar den naam des autheurs om, die ons slechts flaauwelijk voorstond. Wij bleven echter niet even zeer voldaan; niet even zeer bevreemd, dat zulk een talent ons tot hiertoe bijna onbekend was gebleven. En dit bevestigt ons op nieuw in de gedachte, dat de lierzangen te zeer in de mode, inzonderheid te lang, en ten deele misschien ook aan een kwalijk begrip bij onze hedendaagsche Dichters laborerende zijn. Groote Geniën geven dikwijls gevaarlijke voorbeelden. Hunne fouten, hunne eigenheden, hun uitwendig, zijn meestal gemakkelijk; hun geest, daarentegen, die het eene bedekte en het andere bezielde, ja alles in een schitterend en verlokkelijk licht plaatste, is weinigen gegeven. Gewisselijk bevroedt de Lezer, dat wij helmers voor den geest hebben; en straks zal ons de

{==513==} {>>pagina-aanduiding<<}
ongezochte gelegenheid voorkomen tot eenige nadere verklaring van het vermoede misverstand. Nu gaan wij over, om, door de aanvoering van eenige proeven, ons beweerde te staven.

De strijd vangt aan - afgrijsbre spoken, 
Bewust van 't schouwspel dat hun wacht, 
Zien de aard' van sulfervlammen rooken, 
En dondren ten verderve uit 's afgronds poel en nacht. 
Het oorlog viert zijn jubelstonden, 
En braakt zijn duizend duizend wonden 
Uit ijzren buiken of uit keelen van metaal. 
De op buit verhitte dood verschenen, 
Rent grijnzend langs de strijders heenen, 
En maait hun digte reijen kaal. 

Wij bekennen, de eerste vier regels niet regt te verstaan, in het zeldzaam gejubel des oorlogs, met brakingen van wonden uit ijzeren buiken en metalen kelen gevierd, geen zin te hebben, en niet te weten, hoe men digte reijen (rijen) kaal maait, tenzij misschien door ze van haar en baard, of wel van armen en beenen, en eindelijk zelfs van hoofd, te berooven; welk laatste zeker nog den besten zin levert.

En wie hier strijdend moet bezwijken, 
Geeft stervend nog den romp zijn broedren tot een' muur. 

Ei, wij meenen, dat zou zich ab intestato wel vinden, voor zoo verre men namelijk den boedel zou denken te moeten aanvaarden.
Hoe de zon er uitziet, als zij van schaamte bloost; en waarom in dezen oorlog, die toch geen burger- of broeder-oorlog was, juist bijzondere melding moest voorkomen van 's broeders en zoons mikken of doelen op het hart der hunnen, (bl. 9) is ons mede duister. En tegen den vloek, (bl. 15) op vrienden, magen en kroost overgebragt, protestéren wij, als menschen en Christenen, zeer plegtig. - Ondanks deze en andere aanmerkingen, verdient de jeugdige withuys voorzeker aanmoediging; en wenschen wij hem alzoo een' kundigen vriend en - een zedig zelfgevoel.
De slotsom in het algemeen is, dat men, op hooge brozen tredende, ligt moede wordt, gemakkelijk struikelt, en dan,

{==514==} {>>pagina-aanduiding<<}
vallende, te grappiger of jammerlijker vertooning maakt, hoe deftiger men daar henen stapte. Niet slechts de eerste beginner; elk, die boven zijne krachten gaat, wordt door maat en rijm ligtelijk uit de baan des gezonden verstands geslagen, en bezondigt zich tegen boileau's eeuwige wet:

Quelque sujet qu'on traite, ou plaisant, ou sublime, 
Que toujours le bon sens s'accorde avec le rime. 

No. 3. Dit stuk bestaat als uit twee deelen - de Overwinning bij Belle Alliance, en de Intogt in Parijs; zoodat het laatste couplet van het eerste luidt:

Triomf! dan o Helden! de zege breekt aan! 
De Dwingland der wereld moet beven; 
De bloem van zijn roofrot... zij is reeds vergaan! 
Bij uw schoon Verbond moest zij sneven: 
Haast beidt den Tiran en 't verraderlijk rot 
De wraak van den Hemel - de vloek en 't schavot! 

En het eerste des tweeden stuks:

Ja, triomf! nu o Helden! God zelf ging u voor! 
De kracht des Tirans is verbroken; 
Trekt moedig - trekt fier tot het moordhol vrij door! 
Hij durft uwen togt niet bestoken; 
Blijft Volken! gerust nu bij outer en haard, 
Uw Helden behoeven uw arm, noch uw zwaard! 

Men ziet, het loopt, als 't ware, door. Men ziet, het volgt eene trippelende maat, hoedanige wij in Duitsche romances, eenigermate ook in tollens' keurige hertenjagt, aantreffen. De gegeven coupletten zijn de minsten niet, schoon in den eersten regel van coupl. 2 eene syllabe te veel, in den allerlaatsten regel eene overtolligheid voor den zin (arm en zwaard) ons, zoo hier als elders, aan overhaasting doet denken. Behalve deze fouten, echter, hebben de stukken vele harde en stootende plaatsen. De geheele maat, zal men misschien zeggen, heeft iets stooterigs; doch, hoe moeijelijker de trant, uit eigen aard, voor den Lezer is, hoe meer de Dichter te zorgen hebbe, dat het kronkelig spoor ten minste effen zij. Wij willen niet verzwijgen, dat de Heer van epen

{==515==} {>>pagina-aanduiding<<}
ons voorkomt al te veel op zijne schouderen te hebben genomen, en laten hier eenige weinige stalen, ten bewijs, volgen.

Bataven! de slaafsche - de smaadlijke moet 
Is verzoend en is uitgewischt met uw bloed! 

Om nu niet te zeggen, dat wij van het verzoenen van eenen slaafschen moet met bloed geen denkbeeld hebben; zoo moet hier het accent vallen op ver, (of het vers wordt te kort) en dit, als 't ware, afgescheurd worden van het aangevoegde werkwoord.

Nu de neêrlaag der hel en uw zegepraal! 


Met de hel zijn bloed, aan de menschheid gewijd! 

beide laatste regels, - zijn mede hard, en bijkans onleesbaar.

Vergaan wij met eere, met gade en met kroost! 


Maar neen, niet vergaan, eer verga het Heelal! 

Het woordje met zal hier toch wel hetzelfde beteekenen, waar het voor eere, als waar het voor gade en kroost staat? Nu, van zulken ondergang laten wij gelden, dat dan eer het Heelal moge vergaan. Het is evenwel toch wat sterk.
No. 4. Ja, de Heer van lennep vergeve het ons; wij noemen dit kransje mede kunstig gevlochten. Eigenlijke uitstorting van het hart, bruisend gevoel, dat van zelve zangerig en beeldrijk is, den stroom gelijk, die, met onweerstaanbaar geweld van den top der Alpen gestort, geene leiding behoeft, om het treffendste, het schoonste schouwspel te vormen - dit vinden wij hier niet. Doch, wordt dit vereischt tot een dichtstuk? Is het niet veeleer gevaarlijk voor gezond verstand en goeden smaak, waar eene min vaste en geoefende hand de onstuimige zee des losgelaten hartstogts bevaart? Ja, het is een regt bevallig kransje; het schittert van de schoonste bloemen, het is wonderbaar fraai geslingerd, dit feestloof van den Hoogleeraar. Met ons geheele hart kennen wij den naam van lierzang aan hetzelve toe; lierzang, gelijk feith, vondel, horatius denzelven, met meer of minder wijziging, hebben vervaardigd. Welke waarlijk

{==516==} {>>pagina-aanduiding<<}
krachtige taal, welke naïve beelden en vernuftige toespelingen! Alles is zin en zamenhang, en getuigt tevens van gemeenzaamheid - niet van opzettelijk en gezocht pralen - met de geschiedenis. In één woord: onze bewondering voor bilderdijk, helmers, loots, hun gloed en zwier, en inzonderheid des tweeden en laatsten gansch andere dichtwijze, beletten niet, dat wij dezen lierzang onder de juweeltjes van onzen Parnassus rekenen. Wij sluiten met eenige aanhalingen, en beginnen met de fraaije zinspeling op het Koninklijk Nederlandsch wapen enz.

Nooit zag men zoo volmaakt een gloed 
Omschijnen 't roemrijk kruis 
Van 't oud Bourgondisch huis. 
Nooit spreidde Stouten Karels moed 
Een dageraad zoo mild 
Op leeuwsbanier en schild 
En gouden vlies, geslingerd om de borst 
Van Neêrlands strijdbren Vorst. 
 
De staatzucht wint geen duurzame eer. 
De lauw'ren, 't volk tot straf 
Gedragen, vallen af. 
Maar roem verblijft aan 't vroom geweer 
Van hem, die onversaagd 
Voor 's volks behoud zich waagt. 
Heil, heil den Vorst, die 't vaderland behoedt 
Voor 's vreemdlings overmoed! 
 
Een leeuwenpaar uit Nassaus bloed 
Gaat om met vuur'gen blik, 
En teugelt door dien schrik 
Der basilisken snood gebroed, 
Vermomd in aad'laars schijn, 
En veiligt Maas en Rhijn, 
Van ouds beschermd door Nassaus heldenaard, 
In krijg bij krijg vermaard. 

Wij vergeten op onze vroegere aanmerking ten aanzien van den lierzang terug te komen. Doch neen. Wij hebben van lennep's vers zulk eenen zang, en wel met hoogen lof, genoemd. Men leze dus denzelven; men ieze ook nog, wat wij van deszelfs gemis van overloopend gevoel enz. zeiden, en men zal ons verstaan.





{==517==} {>>pagina-aanduiding<<}

Een Anecdotisch Reisje van Holland naar Engeland, in twaalf dagen uit en te huis. Te Amsterdam, bij L. van Es. 1814. In gr. 8vo. 87 Bl. f 1-4-:

Bij de, zoo gelukkig herstelde, gemeenschap met Engeland, en de vernieuwde belangneming in deszelfs hoedanigheden en zeden, zal dit anecdotisch reisje waarschijnlijk nog al opgang maken. De Schrijver verbloemt niet, dat het verdicht is, en slechts gebeurde zaken van vroeger en later tijd opneemt. Doorgaans gevoelt men dit ook van zelve, inzonderheid bij reizen, die een bijwoord, zoo als hier, anecdotisch, op den titel voeren. Het is grootendeels eene aaneenschakeling van anecdotes, zoo wel op andere landen als Brittanje, zoo wel op overledene als nog levende personen betrekkelijk; anecdotes, die de Schrijver even zeer in Holland en overal, als te Londen had kunnen hooren. Ook ten opzigte der ingevlochtene, als door den Schrijver zelven bijgewoonde omstandigheden en gebenrtenissen, twijfelden wij soms, of ze wel ter zelfder tijd konden plaats hebben; schoon niet wordt opgegeven, wanneer de reize zou geschied zijn. Behalve deze, hebben wij nog eene aanmerking op het volkomen gefingeerde gedeelte. Het staat namelijk, in ons oog, niet aardig voor eenen Hollander, om juist den éénigen landgenoot, dien hij onder zoo vele vreemdelingen ontmoet, tot het éénig voorwerp van zijne luim te maken, dien zoo belagchelijk teekenende, als de aard der zake gedoogt. Foei der ingenomenheid met welken vreemden landaard ook! foei der onverschilligheid voor de eer van zijn vaderland, welke zoo iets kan ingeven! Hebt gij met enkel landgenooten te doen, zoo monster er vrij de belagchelijken uit, en teeken ze met de eigenaardige kleuren des lands. Of, hebt gij lust het belagchelijke van onderscheidene natien in het licht te stellen, zoo spaar ook den Hollander niet, en schep eenen rijken Amsterdamschen koopman Wolbaal! Maar juist uwe natie, uwe hoofdstad, den stand, op welken de welvaart des lands berust, in derzelver vertegenwoordiger ten toon te stellen.....? Of, is het slechts de waarheid, die den Schrijver in dit opzigt heeft geleid? Zijn
de Amsterdamsche kooplieden doorgaans zulke wolbalen? Wij durven hem verzekeren, er velen te kennen, in wier schaduw, ten aanzien van begaafdheid en beschaafdheid, ten aanzien van eenen vluggen, wereldburgerlijken, in

{==518==} {>>pagina-aanduiding<<}
allen opzigte geoefenden geest, hij zekerlijk niet mag staan. En, Engeland gaarne den lof latende, dien het verdient, zoo wel als aan Duitschland, zoo hebben toch geene (betere) reisbeschrijvingen, noch eigen ondervinding, de weltevredenheid bij ons kunnen onderdrukken, dat wij juist Hollanders geboren zijn. Het is waar, vele reizigers van onzen landaard vinden zich nergens regt te huis. Maar, zou dit ook vandaar komen, dat er waarlijk, in duizend opzigten, maar één Holland is? Dan, genoeg! Wie de liefde tot het herboren, tot het herwonnen vaderland, op welke wijze ook, tegenwerkt, en op nieuw ingenomenheid met het uitheemsche boven het eigene in het algemeen zoekt op te wekken, die is onze vriend niet.
Voor het overige geeft dit reisje, zoo ver het strekt, en eenige te gunstige afschaduwing van de vriendelijkheid en gastvrijheid der natie misschien uitgezonderd, geen kwalijk gelijkend beeld van Engeland en deszelfs bewoners. De anecdotes, hiertoe betrekkelijk, teekenen de bizarrerie en de, aan woestheid grenzende, vrijheid en vrijheidszucht van john bull, en deszelfs leiders en aanzienlijken, waarlijk vrij treffend. Daarentegen zijn er ook, die de Engelsche luim in een bevallig licht stellen. Hiervan een voorbeeld:
‘Eene menigte geleerden waren te samen, waar onder ook de Hertog van buckingham, Lord dorsrt en verscheiden dichters en litterati van dien tijd: men besloot nu dat ieder van het gezelschap binnen een kwartier uur eenige gepaste dichtregels, of andere sierlijke en meest voortreffelijke of zielroerende regels zoude te voorschijn brengen, en dat de heer dryden [een voortreffelijk, maar arm Dichter] als rechter zoude zitten, en vonnis uitspreken, wie den lauwer deswegen zoude wegdragen. Dryden verschoonde zich om deze taak te aanvaarden, doch dezelve wierd hem zoo sterk opgedrongen, dat hij er niet afkon, om kort te gaan; dryden aanvaarde zijne post en op 't horologie af begon elk met veel ingespannenheid te denken, en te schrijven, doch Lord dorset zat gestadig met dryden te redekavelen en slechts vijf minuten, voor den bestemden tijd verstreken was, nam Lord dorset een stuk papier, en schreef als ter loops eenige weinige regels. De heer dryden vergaderde nu alle de ingekomene stukjes, en las bij zich zelve de eene voor en de andere na, en was bij het lezen van ieder derzelve van verrukking opgetogen, maar eindelijk bijzonder bij 't lezen

{==519==} {>>pagina-aanduiding<<}
van een derzelve, die hij afzonderlijk onder de kandelaar leide, na alle de briefjes gelezen te hebben, zeide hij Mylords en heeren, ik ben verrukt over de schoone regels, die ik hier gevonden heb, de een is beter dan de ander, doch alle zijn schoon, echter moet ik ronduit bekennen, dat, volgens mijn gevoelen, er geene is, die Lord dorset's overtreft, ja zelfs ben ik verpligt te zeggen, dat alle de voordragten en opgegevene regels der heeren te saamen, volgens mijn gevoelen, zoo veel waar schoons en verrukkends in zich niet bevatten, dan dat van Lord dorset alléén, en ik twijfel niet, of de heeren zullen bij de ontwikkeling der zaak met mij van dezelfde gedachten zijn. Nu las hij eerst alle de voortbrengsels dier eerste vernuften voor, de eene beter de andere minder, echter alle meesterstukken van vernuft zijnde, eindelijk nam hij het geschrift van Lord dorset van onder den kandelaar weg, en las het volgende.
Ik ondergeteekende bekenne aan den heer dryden vijfhonderd pond sterling schuldig te zijn, om dezelve aan hem op vertooning hiervan te voldoen. Lord dorset.
Het gansche gezelschap bekende, dat zijn Lordschaps regels volgens het innerlijk gevoel van dryden zeker den prijs boven allen moesten behaalen.’
Ten opzigte van de achteraan gevoegde beschrijving van Kings-bench; wij herinneren ons niet, daarvan eenig spoor bij den anders zoo uitvoerigen en naauwkeurigen gôede gevonden te hebben. Indien echt en waar, is zij des te belangrijker, ja hoogst opmerkenswaardig.
Ten aanzien van taal, stijl en punctuatie, wenschten wij meerdere netheid. Van de twee laatste gebreken zij het aangehaalde genoeg bewijs; ten aanzien van het eerste, heeft bl. 38 verkeerdelijk uitlagchen in eenen anderen zin dan belagchen.

Echt Berigt wegens de zeldzame Verschijnsels, welke plaats hebben bij Mejusvrouw Anna Catharina Emmerich, Koorzuster van het vernietigde Klooster der Augustinessen Agnetenberg te Dulmen. Naar het Hoogduitsch. Te Deventer, bij J.W. Robijns. 1815. In gr. 8vo. 32 Bl. f :-5-8

De Patiente, op den titel gemeld, thans 36 jaren oud, sinds 10 jaren aanhoudend ziekelijk, (men vindt hare ongemakken

{==520==} {>>pagina-aanduiding<<}
tot het jaar 1813 hier aangestipt) en al dien tijd door een bekwaam Genees- en Heelmeester behandeld, werd in haar klooster voor een fijn zusje gehouden; zij was ook van jongs af zeer godsdienstig, en stond er steeds naar, ‘om door onderwerping den gekruisten Heiland gelijkvormig te worden.’ In Maart 1813 werd aan de Geestelijke Overheid nopens haar berigt ingezonden: dat zij sinds acht maanden bedlegerig was, niets gebruikte dan eenig koud water met eenige droppels wijn, en sinds vier weken ook dien wijn niet, enz.; dat zij doorgaans 's avonds in onmagt valt en in verrukking van zinnen, en alsdan haren Biechtvader en Pastoor van tijd tot tijd dingen openbaart, welke zij niet dan door eene hoogere ingeving weten kan; dat zij bij den priesterlijken zegen, hoe stil haar ook gegeven, dadelijk de hand opligt, en zich met het teeken des kruises teekent, enz.; dat zij een bloedig kruis om (?) het hoofd, lidteekenen in handen en voeten en in de zijde heeft, en twee of drie kruisen op de borst; dat de kruisen dikwijls (die op de borst doorgaans 's woensdags, de wonden in handen en voeten en de zijde meestal 's vrijdags) en somtijds vrij sterk bloeden, enz. De Geestelijke Overheid (heet het al verder) liet dit geval door onbevooroordeelde mannen en kundige Geneesheeren onderzoeken; de zaak werd waar bevonden; er is geen schijn, dat zij opzien zou willen maken, geen bedrog te vermoeden, noch mogelijk; het onderzoek was lang, herhaald en naauwkeurig; de aangewende middelen (hier gemeld) veroorzaken wel smarten, maar genezen de wonden niet, die niet diep zijn. Men kan dit alles vrij breedvoerig in dit Echt Berigt lezen. Het is overgenomen uit de Medicinisch-Chirurgischen Zeitung, Salzburg 1814, en van den Heer von druffel, Medicinaal-raad, en Hoogleeraar der Geneeskunde, die mede bij het onderzoek tegenwoordig, zoo al niet
mede werkzaam was.
Wij zijn hier referenten, en kunnen niet oordeelen. Is de daadzaak genoegzaam bevestigd? De Patiente leeft welligt nog: de ongeloovige Medicus kon, is hem de zaak belangrijk, naar Dulmen een reisje doen; wij haasten ons daarom met de aanmelding; en als hij dan de goedheid had, eenige nadere inlichting mede te brengen, nopens de ontdekkingen van de kranke zuster aan haren Pastoor en Biechtvader, dan vond zich welligt menig hoogverlicht en niet verlicht geestelijk Heer opgewekt tot zoo een leerzaam bezoek. Wij kunnen het niet aan- of afraden. Geheel het geval te ontkennen, is zeker het gemakkelijkst; maar dat doet een verstandig man zoo maar niet, zegt het voorberigt met regt: wij willen den daar gegevenen raad opvolgen, en van de toekomst, of van een verstandiger, geleerder en ervarener man, voldoende ophelderingen verwachten, - voor het minst hopen.


{==521==} {>>pagina-aanduiding<<}

Boekbeschouwing.

Elpison. Of over mijne voortduring in den Dood. IIde Deel. Uit het Hoogduitsch vrij vertaald. Te Zaandam, bij H. van Aken. In gr. 8vo. 415 Bl. f 3-12-:

Wij hebben, bij de aankondiging des eersten deels, voor twee, drie jaren, dit boek een voortreffelijk boek genoemd. Wij konden dit doen, uit hoofde van het onderwerp, dat zoo allergewigtigst, om de behandeling, die zoo uitvoerig en klaar, om de uitkomst, die in Duitschland reeds zoo allergezegendst was geweest. Wij verzwegen daarbij echter geenszins, dat alle de redeneringen ons niet even bondig voorkwamen, dat men zich uit zucht tot vele bewijzen wel eens omtrent het zwakke der meesten misleidde, en dat wij, het eerste deel slechts als voorbereiding beschouwende, ons nader oordeel tot de verschijning van het tweede wel moesten uitstellen. Wij beginnen met de opgave van den inhoud, met de eigene woorden des Schrijvers: God als de oorzaak en daarsteller van de inrigting van het wezen der menschen. God als de beminnaar van het wijze en goede. God als maker en gever der zedewet. God als leidsman en bestuurder van de zaak der menschheid. God als de regter der wereld. God als werkzaam in het geheelal, ter bereiking van een eindelijk of hoofddoel. God als de verklaarde vijand van het niets. God als de vader der geesten. Ziedaar de opschriften van tien Beschouwingen, die door eene Aanleiding voorafgegaan, en met elpizon's werkzaam Leven besloten worden.
Doorgaans komt men in deze beschouwingen op de vroegere van het eerste deel terug, en versterkt de bewijzen, daar aangeroerd, door hetgeen hier uit Gods

{==522==} {>>pagina-aanduiding<<}
bestaan en eigenschappen wordt afgeleid. Wij hebben ons niet bedrogen in het denkbeeld, dat dit veel zou afdoen, om aan het vroeger gestelde stevigheid, ja houding en kracht bij te zetten. En verklaarden wij toen, dat sommige bewijzen tot dit tweede deel behoorden bespaard te zijn, de Schrijver zelf ontkent niet, dat dikwijls daar reeds het geloof in God als ten onzigtbaren grondslag verstrekte.
Wij willen niet ontveinzen, dat wij wonderlijk ophoorden, toen wij, kort na wij alle eigenlijke bewijzen voor de onsterfelijkheid door de wijsgeerte van den dag hadden zien verwerpen, en nadat wij zelven deze verwerping, als een oordeel der natuur en waarheid, althans grootendeels, meenden te moeten laten gelden, op ééns iemand met twee boekdeelen tot bewijs der zake zagen optreden; en wel zoo, dat hij in het eerste het onderwerp bepleitte, zonder eenige aanmerking des heiligen Opperwezens. Het gezag, echter, waarmede ons deze boeken werden aangeprezen, deed de zaak in het gunstigst licht beschouwen: en zoo begrepen wij dan, dat er toch genoeg waarheden bestonden, die gunstig waren voor het denkbeeld van onsterfelijkheid; die, wél ontwikkeld en in gepaste orde achter elkander geplaatst, ja daarna met het bestaan van God in verband gebragt, langzamerhand en eindelijk geheel beslissend werden voor de overtuiging van een toekomend leven. Meer konden wij bezwaarlijk wachten, of wenschen. En in dit geval mogten wij, ten aanzien van eigenlijke zekerheid, al niets gewonnen hebben; omdat wij, voor ons, de leer des toekomenden levens volstrekt onafscheidelijk hielden van die, dat er een God bestaat, en dit als den eigenlijken knoop beschouwden, doch die hier doorgehakt (als zeker voorondersteld) werd: zoo kon toch zulk een boek inderdaad groote nuttigheid hebben. Wat eene zaak niet buiten twijfel stelt, kan haar echter waarschijnlijk maken; wat op zichzelve niet beslist, kan toch ter beslissing medewerken; wat thans elk op zichzelve onder handen

{==523==} {>>pagina-aanduiding<<}
genomen en als onvoldoende uitgemonsterd werd, verdiende echter misschien, in verband met andere waarheden, zulk eene volslagen verwerping niet. Werd dus deze zaak op de regte wijze aangevat, met bekwaamheid behandeld, en bovendien bevallig ingekleed, zoo mogt men, zoo niet den geleerde, gewis den mensch, met eene ware bijdrage tot zijne verlichting en zijne deugd, gelukwenschen.
Dus redenerende, beklagen wij ons voornamelijk over hetgeen wij meer vonden; ziende, dat inderdaad ons eerste gevoel van afkeuring, op het hooren noemen van twee goede boekdeelen, niet zonder grond was. Vooreerst gaat deze uitvoerigheid gepaard met eene snippering der bewijzen, die niet gunstig is. Eén goed bewijs is altijd beter dan drie gebrekkigen. Vooral in eene zaak als deze, is de eenvoudige kracht, de indruk van een' enkelen lichtstraal op de ziel, van het uiterste belang. Men moet, dunkt ons, altijd veel meer trachten, de veelheid hier tot eenheid, dan de eenheid tot veelheid te brengen; en wij vragen, of iemand, die slechts de gegeven opschriften gelieft te vergelijken, zulks hier vindt in acht genomen. Het is maar zoo, het groote bewijs schuilt in het hart zelve van den mensch, in zijn onuitroeibaar besef van regtvaardigheid; en dit bewijs is onwederlegbaar voor elk, die aan eenen God gelooft. Doch, neem dit enkelvoudige begrip uit verscheidene beschouwingen van den Schrijver weg, en gij hebt de ziel daaraan ontnomen; gij bevindt, dat het weinig meer dan deze zelfde waarheid is, die er op verschillende wijze ingekleed en voorgedragen wordt.
Ten andere, (en dit is, naar ons oordeel, grooter vlek) de Schrijver heeft zich tot het algemeen bekende en eenigermate aangenomene niet kunnen bepalen. Het is hem gegaan, gelijk het verzamelaars van eenigen bundel kerkliederen plagt te gaan, die het voortreffelijke oude, door het min voortreffelijke nieuwe dáárom schenden, dat dit nieuwe van hunzelven of hunne

{==524==} {>>pagina-aanduiding<<}
vrienden afkomstig is. Om een staaltje hiervan aan te voeren: op den stelligsten toon wordt hier gedreven, dat de ziel iets geheel afzonderlijks van het ligchaam is; dat zij echter zonder eenig ligchaam niet kan bestaan; dat zij volstrektelijk, en zonder eenigen tusschentijd, moet voortduren, zal de zelfbewustheid, en dus de persoonlijkheid, niet verloren gaan; dat ze dus ook met een zeker deel des ligchaams, in weerwil van dood en verrotting, moet omkleed, doch daarna volkomener overkleed worden. Deze stellingen zijn, wat meer is, zoo na en naauw met het overige verbonden en ineengevlochten, dat 's mans geheele stelsel daarmede schijnt te moeten staan of vallen. En wie, echter, zou niet geneigd zijn, om alzulke bespiegelingen - voor loutere bespiegelingen te houden omtrent zaken, waarvan wij eigenlijk niets weten. Wij, ten minste, zijn door 's mans redeneringen over alzulke stukken geenszins overtuigd geworden. Wij gelooven nog altijd met jeruzalem, dat God, die ons uit het niet te voorschijn riep, ons uit hetzelfde niet wederom, en wel zoo als wij er in nederdaalden, kan terugroepen; wij gelooven - ja wij gelooven, wij vertrouwen op den goeden, regtvaardigen en almagtigen God; maar mistrouwen ten alleruiterste alle redeneringen, ten aanzien van hetgeen, natuurkundig beschouwd, al of niet mogelijk en noodzakelijk is in 's menschen bestaan en verwachting.
Niet beter dan dit beviel ons, in het tweede deel, het bewijs van God, als den vijand van het niet, ja ook dat hooggeroemde, van God, als den vader der geesten, ontleend. Wij bekennen zelfs, dat wij den man hier niet altijd gevat hebben, en vragen inzonderheid nog altijd: hoe weet hij toch, dat de geest, die in eene regte lijn van God afstamt, door den man, 's menschen zinnelijk bestaan alleen door de vrouw zij voortgebragt? Mogen wij het zeggen, dan zou, naar ons oordeel, de vlijtige Vertaler een nuttiger werk gedaan hebben, met al dit vreemde, eigene, excentrieke

{==525==} {>>pagina-aanduiding<<}
van den Schrijver weg te laten, te besnoeijen, te wijzigen, of althans in noten te doen opmerken, dan met hier en daar eene vrome aanmerking te plaatsen, ja zelfs met het geheele, verwacht wordende, derde deel, uit de H. Schrift ontleend, waarvan wij toch al wederom moeten zeggen: hoe zal de man, zonder nuttelooze wijdloopigheid, een geheel boekdeel daarmede opvullen? Immers, bijna kunnen wij hier de spreuk toepassen: ubi rerum testimonia adsunt, non opus est verbis.
Men beschouwe echter deze berisping, zoo van Schrijver als Vertaler, geenszins als een blijk, dat wij beider arbeid op geringen prijs stellen. De eerste is, buiten tegenspraak, een zeer scherpzinnig man, die zijne gedachten zeer wel weet uit elkander te zetten, dezelven met gepaste bewoordingen te omkleeden, en, waar het de gelegenheid vordert, regt welsprekend te zijn. Zijne gedachte, om alle deze beschouwingen eenen derden in den mond te leggen, en alzoo eenigzins drooge overdenkingen in het bevallig kleed der geschiedenis te hullen, haar op te sieren met de natuurlijke uitvloeisels van het hart, haar in verband te brengen met het werkzame leven; deze gedachte is voorzeker gelukkig, en, had zich de man eener gezonde kortheid bevlijtigd, zij zou nog gelukkiger uitwerking hebben. Zelfs hetgeen ons in de stoffe, als den Schrijver eigen, voorkwam, mishaagde niet algemeen. Bij voorbeeld, het denkbeeld, dat de mensch het eigenlijke doel dezer aarde is, en de verdere redenering, dat dit doel, zonder de vooronderstelling eener onsterfelijkheid, te weinig doel zou zijn, is gansch geen onaannemelijk begrip. En, gelijk de menschen verschillend oordeelen; gelijk vroeger opgevatte, hetzij dan ware of ongegronde, meeningen den man van letteren in het algemeen, en ons in het bijzonder, innemen tegen, ja welligt eenigzins onbillijk maken omtrent, althans ten uiterste naauw doen letten op hetgeen ons vreemd en nieuw is; zoo kan het zeer wel zijn, dat het geheele boek, met alle

{==526==} {>>pagina-aanduiding<<}
zijne bijzonderheden, hier en daar volkomen ingang vindt: en moge het dien vinden, om het groot belang der hoofdzaak! Ook de Vertaler heeft zijne taak wel volvoerd; zijne veelvuldige noten getuigen van loffelijken ijver voor en bekendheid met de heilige oorkonden onzes Christelijken geloofs, en zijn ook niet altijd overbodig; b.v., wanneer hij, zoo zeer te regt, opmerkzaam maakt op des Schrijvers te groote verwachtingen van hervorming der wereldsche zaken in vorige, en geheel verlies van moed te dezen aanzien in latere dagen.
Dit zij genoeg van het aangekondigde werk, dat, buitendien, reeds zoo bekend is, en dat al te ruime stof zou opleveren, wilde men in alle bijzonderheden komen. Het stichte veel nut! Het worde daartoe door vele liefhebbers van stichtelijke, en niet al te drooge, lektuur aangeschaft! Zij vinden er veel, zeer veel, hunner opmerkinge waardig; veel, die opmerking van zelve opwekkende en gaande houdende; veel regt liefs en bevalligs om te lezen. Voor zulke lief hebbers meer, dan voor eigenlijke beoefenaars der wetenschappen, schijnt het ook wel geschreven te zijn. En mogt het ook wezen, dat eene en andere redenering hun mistrouwen jegens het geheel inboezemden, dan diene het Christelijk aanhangsel van onzen Landgenoot welhaast, om de onwrikbaarste zekerheid, die wij in den Verlosser hebben, in vollen dag te stellen, en alle onzekerheid te doen wijken!
Ziehier, ten loffelijken voorbeeld, iets uit de vijfde (bij ons vierde) beschouwing, met vereischte bekorting.
‘Die arme menschheid! - hoe gaat het haar? Dus vraagden en zuchteden tevens zij allen, welken de groote zaak van hun geslacht aan het hart lag, zoo veel ik weet, te allen tijde. Vol hoop op eenen beteren toestand trad elk geslacht onder de menschen op, maar stapte het ook bedrogen weder af. Gedurig stonden er lieden op, welke, als valsche Profeten, een He-
{==527==} {>>pagina-aanduiding<<}
mel op aarde, nu onder deze, dan onder geene (gene) benaming, voorspelden. Hunne voorspellingen bleven altoos onvervuld. Scheen het somwijlen ook al werkelijk eens, als zou het menschdom in eenen, aan alle kanten voor hun zeer geschikten, toestand geraken, het bleef toch aan het slot altoos bij zulk eenen schijn; en algemeene verlichting, algemeene verbetering, algemeene veredeling, en algemeene gelukzaligheid, bleven altoos slechts een gouden droom.
Alles, wat er, te dezen opzigte, ja! nog wel eens gebeurde, was, dat het hier en daar op de Aarde somwijlen lichter, zedelijker en vrolijker werd -. En daar moest dan ook al spoedig weder dit zegelied geheel zwijgen. Het gelukte den priesteren van het akelig bijgeloof -. Een enkele rampzalige oorlog -. De edele stam van waarlijk menschelijke en lofwaardige regenten stierf uit -.
Zoo verre wij de geschiedenis kennen, (en zou het daar, waar wij ze niet kennen, ook wel anders geweest zijn?) heeft ons geslacht het lot gehad, dat het zich nu verhief, en dan weder daalde, - nu voorwaarts, dan achterwaarts ging, en dan daarbij nog altoos maar gedeeltelijk -. Ofschoon in sommige gedeelten der wereld, waar de menschen te voren traag en vadzig van geest, en woest van zeden waren, en met hunne zinnelijke genietingen zich niet ver boven het dierlijke verhieven, thans de wetenschappen bloeijen -, zoo is echter, onder andere hemelstreken, het geval juist weder tegenovergesteld -.
De gedurige afwisseling van rijzen en dalen zou ik verdragelijk vinden, wanneer het menschdom door elken val weder hooger ware gerezen, - maar het gaat hier en heden voorwaarts, daar en morgen achterwaarts.
Neen! daarmede kan het voor het menschdom niet afgedaan zijn. En (er) moet toch eenmaal, in 't algemeen ten minste, iets goeds, van en uit hetzelve, worden -. Het is toch niet aan zichzelve overgelaten,

{==528==} {>>pagina-aanduiding<<}
maar deszelfs zaak is de zaak van God, de heiligste zaak van God op deze aarde!’
‘- God, de regeerder der zedelijke wereld, is ook haar bestierder. Zoo zeker als Hij dat is, en zoo zeker als er van het menschdom, in 't algemeen, nooit iets volkomens op deze aarde werd, wordt en worden zal, zoo zeker moet er voor de menschen ook nog eene tweede wereld zijn.’





Davids waarschuwingen, toepasselijk voorgedragen in eene Leerrede, over Ps. II. 10-13. op den Bededag, 5 Julij l.l. door M. Glasbergen, Lz. Roomsch - Catholijk Priester en Pastoor bij de Bisschoppelijke Cleresie, te Amsterdam. Aldaar, bij Geysbeek & Comp. In gr. 8vo. 25 Bl. f :-8-:

Leerrede over de Pligten van Onderdanen jegens de Burgerli ke Overheid, door J.M. Schrant, Pastoor te Bovenkarspel. Te Amsterdam, bij B.J. Crajenschot. In gr. 8vo. 69 Bl. f :-12-:

Wij hebben bij verschillende gelegenheden onze vreugde betuigd over eene soort van wedijver, tusschen verschillende godsdienstige genootschappen in ons vaderland, in bekwaamheid, maar vooral in zucht, om eendragt, liefde tot den Koning, en alle waar patriotismus aan te moedigen.
Nevens den bekwamen schrant, treedt hier een Pastoor der Bisschoppelijke Cleresie op, om deze heugelijke waarheid hoe langs zoo meer te staven.
Zijne leerrede is wel niet in den allernieuwsten vorm. Zij heeft nog te veel van dat gesnipperde, waarbij de eenheid en de geregelde afloop, in meest alle vroeger uitgegeven predikatiën, lijdt. Wat dit vormelijke betreft, durven wij den Heere glasbergen de nadere beoefening dier schoone voorbeelden van kansel-
{==529==} {>>pagina-aanduiding<<}
welsprekendheid aanbevelen, met welke hij toont niet onbekend te zijn. Zijn stuk bestaat uit drie hoofddeelen, welker eerste, aan de verklaring van den tekst gewijd, wel eenigermate de houding heeft van eene korte, op zichzelve staande, leerrede; het tweede brengt een en ander over op de gelegenheid des dags; en het derde is, benevens eene korte aansporing, het gebed zelf. Voor alles, echter, gaat eene inleiding, die, wel en warm gesteld, het bedoelde oogpunt reeds terstond aangeeft. Wat nu de verklaring betreft, de Leeraar schijnt in den psalm eene soort van dubbelen zin aan te nemen, die, evenwel, eigenlijk en eindelijk doelt op den Messias, en zijne vervulling heeft gehad, zoo wel in den persoon, als in de kerk, van Jezus. Zijne nadere ontwikkeling is wijders eenvoudig en gezond; en de hoofdinhoud der preke komt hierop neêr:
A. Het gebeurde sedert vijf maanden moet Vorsten en volken voorzigtigheid leeren. B. Het moet allen ter opwekking zijn, om den Heer met vreeze te dienen, en zich met beving te verheugen. C. Het moet allen ter aansporing zijn, om de tuchtleere aan te nemen, uit aanmerking van het verschrikkelijke der getergde geregtigheid Gods, en het onuitsprekelijk heilaanbrengende zijner goedheid en ontferming. - Ten voorbeeld strekke het volgende uit afdeeling B.
‘Eene overwinning, hoe luisterrijk ook, blijft altoos het geschenk van een' God, die tegen de menschen vergramd is. Inderdaad, welk een schouwspel levert ons die, waarover wij ons thans verheugen, en die de vlakte van Braband immer gedenkwaardig zal maken? - Zestig duizend menschen mogelijk van weerszijden gesneuveld, behalve zoo vele verminkten, dit moge een bij het menschenslagten groot geworden veldheer als niets achten, zoo hij slechts voor dien duren prijs de overwinning kon koopen, ons schijnt zoodanige zege, hoe schitterend anderzins, in rouwfloers gekleed; zij doet onze dankzeggingen bij den Allerhoogsten gepaard gaan met de droefheid der menschelijkheid en des gods-
{==530==} {>>pagina-aanduiding<<}
dienstes, en vermengt onze vreugdetranen met die van diepen rouw en bitter leedwezen, over den dood van zoo velen onzer vrienden en magen, van zoo vele dierbare landgenooten en dappere helden, die hun leven ten dienste van Vorst en vaderland veil gaven; ja van onze vijanden zelfs, die het slagtoffer werden van toomelooze heerschzucht en droevige verleiding. Hemel! wat doet men niet, om het leven van een eenig mensch, ware het mogelijk, te behouden? en, wij zouden niet geroerd zijn, bij die duizenden opeengestapeld, die het moorddadig lood en alvernielend zwaard in weinige oogenblikken deden vallen als koornhalmen voor de zeissen des maaijers! - Welke triumfbogen, welke eerezuilen zouden wij kunnen oprigten, op een slagveld doorweekt van menschenbloed, overdekt met lijken, bezaaid met vaneengescheurde en verstrooide ledematen, de ontzaggelijke gerigtsplaats, waarop de Almagtige over duizenden het vonnis des doods ten uitvoer bragt, in ieder van welken de kerk een lidmaat en elk onzer een' Christen, een' medebroeder betreurt?’ -
Wie leest dit niet met genoegen, als een blijk, dat het licht der letterkundige beschaving en der waarheid zich aan alle gezindheden in ons vaderland mededeelt?
No. 2 is eene omwerking en uitbreiding eener gewone voordragt voor 's mans gemeente. Zij draagt alle blijken van bekendheid zoo wel met de beste uitleggers der H.S. en met de grondtaal zelve, als van gezonde redenering, en mag, hierom, een nieuw bewijs der bekwaamheid van den waardigen Herder heeten. De behandeling van den tekst is uitvoerig en onderhoudend. Wij misten echter eene aanmerking, die - meenen wij, door michaelis in zijn Mozaïsch Regt aan de hand gegeven - nog meer licht over de juistheid en vernuftige wending van 's Heilands gezegde verspreidt. Zij is, dat de schatting aan den tempel in eene bepaalde munt werd betaald; en dat dus het betalen van een ander, vreemd stuk geld niet was ‘een brengen des schatpennings, aan Jehova verschuldigd,

{==531==} {>>pagina-aanduiding<<}
aan eenen ander,’ niet was ‘het huldigen van dien ander in Jehova's plaats.’ Eigenlijk was ook Jezus antwoord, in ons oog, meer ontwijkende, en is de lof, aan den inhoud, als zoodanig, hier toegezwaaid, (mogen wij het zeggen) misschien breed genoeg; omdat dezelve, ja wel alles, maar toch zeer onbepaald, bevat, wat de Christen, als burger, heeft in het oog te houden; dit, namelijk, van de overheid alle onderwerping te betoonen, die slechts niet strijdt met den wil en het gebod van God. De Heer schrant, echter, vindt in het (voorzigtiglijk) bevestigende van des Heilands antwoord, gevoegd bij de omstandigheden, de aangifte van zijn betoog; dat hij daarna uitvoeriger staaft met verscheidene plaatsen uit de brieven van Paulus en Petrus, om het eindelijk in onderscheidene bijzonderheden toe te passen. Ook deze bijzonderheden hebben elk eene Apostolische uitspraak aan het hoofd; en wij zien hier dus het gezag der H.S., als ook van vele, vooral in de Roomsche kerk zoo zeer geëerbiedigde Vaders, met dat des gezonden verstands vereenigd, om den onderdaan eerbied jegens den Vorst, getrouwe voldoening aan alle 's lands lasten, hartelijke voorbiddingen voor de hooge overheid enz. in te boezemen, en zulks in weerwil van allerlei bedenkingen, die men tegen eens Prinsen regt van regering, zijne handelwijze, zijnen verschillenden godsdienst zou kunnen maken. Het slot is eene spraakwending aan den Vorst, als uit naam der gemeente; en deze zoo hartelijk, zoo warm, als van den welsprekenden man mogt gewacht worden.
Wij hopen geene nadere opgave te behoeven, om te doen zien, dat de Pastoor zich nieuwe aanspraak op hoogachting heeft verworven; dat hij, inderdaad, met alles voordeel weet te doen, om nuttige waarheden ingang te verschaffen; dat hij in allen opzigte het goede wil, en alle aanmoediging verdient, om, door middel der penne en drukpers, den kring zijner nuttigheid te verbreeden. Wij geven ditmaal geen staal, omdat 's

{==532==} {>>pagina-aanduiding<<}
mans schoone schrijfstijl reeds bekend is, en het min bekende ons boven tot wat meerdere ruimte noopte.






Onderwijs in den Godsdienst, of Handleiding ter beantwoording der Vragen, voorkomende in het Onderwijs van de Heeren A. Ledeboer en W. de Roo, ten dienste der Leerlingen, naar dien leidraad onderwezen wordende. Door J.A. Oostkamp. Te Amsterdam, bij A.B. Saakes, en te Zwolle, bij Clement, enz. 1814. In gr. 8vo. 259 Bl. f 1-14-:

De wel eerw. zeer gel. Heeren roosendael, Predikant te Dalszen, en fortuin, Predikant te Zwolle, geven aan dit Onderwijs het vereerend getuigenis, dat zij er niet alleen niets strijdigs in vonden met de Formulieren hunner Kerk, maar ook, dat zij hetzelve met vermaak gelezen hebben. Het Vraagboekje op den titel gemeld, door de Heeren ledeboer en de roo in der tijd uitgegeven, was oorspronkelijk opgesteld, niet, zoo als wij onlangs ergens gemeld vonden, door wijlen Prof. bonnet, maar (als wij voor het minst wel onderrigt zijn) door de Echtgenoote van dien Hoogleeraar, en maakte, tijdens de uitgave, een' goeden opgang; terwijl het, op een aantal plaatsen, het onderwijs naar den hellenbroek bijna geheel verdrong. De Uitgevers voegden er, bij verschillende latere uitgaven, een aantal onbeantwoorde vragen bij; deze doorloopende Handleiding geeft voor alle die vragen het antwoord, zoodat nu een leerling, die een weinig oordeel gebruikt, in alles geholpen is. Wij meenden, dat het boekje van ledeboer en de roo reeds had uitgediend, en bijna overal op zijne beurt nu door andere verdrongen was, en dat alzoo gezegde Heeren roosendael en fortuin misschien de éénigen wel konden zijn, tot welker vermaak de Heer oostkamp dezen arbeid alsnu nog verrigt

{==533==} {>>pagina-aanduiding<<}
had; maar het Voorberigt meldt ons, dat het Vraagboekje nog aanhoudend in vele Hervormde Gemeenten gebruikt wordt; met hetzelve staat de Handleiding in verband, en zal volkomen aan het oogmerk voldoen kunnen. Die zich aan de vragen houdt, zal met de antwoorden te vreden zijn; en, bij het goed gebruiken van dit werkje door den leerling van het gezegde surrogaat van Vader hellenbroek, zal vrager en antwoorder telkens het vermaak hebben van een prijsje te kunnen geven of ontvangen. Alzoo verdient de Heer oostkamp dankzegging en lof.




J.L. Ewald, over de uiterlijke Kanselwelsprekendheid, uit het Hoogduitsch, met breedvoerige Aanteeningen, door J. Clarisse, Meester der vrije Konsten, Doctor, Hoogleeraar in de Godgeleerdheid, enz. Te Zutphen, bij H.C.A. Thieme. 1814. In gr. 8vo. VIII en 396 Bl. f 2-12-:

De Hoogleeraar clarisse, naar een handboek tot leiddraad bij zijne lessen over de uiterlijke Kanselwelsprekendheid aan de Harderwijksche Hoogeschool omziende, las het boekje, door den beroemden ewald over die stoffe geschreven, en besloot, hetzelve als tekst te bezigen, waarbij hij zijne aanmerkingen en leeringen over die stoffe gevoegelijk kon aansluiten. Dus verscheen dit boek, geenszins eene bloote vertaling, maar meer dan ter helfte een oorspronkelijk werk - in den volsten zin van dat woord - de slotsom der ondervinding van onzen beroemden Hoogleeraar in dat vak, en een waarlijk klassiek geheel, waarin zich het vuur en de talenten van ewald met de bekwaamheid, ongemeene belezenheid, diepe geleerdheid, fijnen smaak en scherpzinnigheid van clarisse paren, die datgeen in bijzonderheden heeft uitgewerkt, hetwelk zijn voorganger in 't algemeen had geschetst.

{==534==} {>>pagina-aanduiding<<}

De opgave van den inhoud is zeer moeijelijk, daar vooreerst ewald zelf niet zeer methodisch geschreven heeft, ten andere de Nederlandsche bewerker in zijn kort voorberigt betuigt, ‘in geen eigenlijk gezegd stelselmatig onderwijs te hebben willen treden, maar aanleiding te nemen tot vrije aanmerkingen,’ en het eindelijk aan eene verdeeling door hoofdstukken, alsmede aan eene opgave van den inhoud ontbreekt, en men de éénige rustpunten in 32 paragrafen (zonder opschriften) vindt, hetgeen ons voorkomt een dier weinige gebreken te zijn, welke dit anders zoo keurige werk ontsieren. - Wij zullen echter, om het gewigt der zake, beproeven, eene korte schets van het geheel te geven.
Na een § over het gewigt, en zeven over den aard der welsprekendheid, of eigenlijk over den invloed van het innerlijke op het uiterlijke, en omgekeerd, - waarbij de Vertaler, in zeer omstandige bijvoegselen, de gegevene wenken, bepaaldelijk voor den Kanselredenaar, uitbreidt, - gaat ewald over tot de voordragt van den Godsdienstleeraar. Hij keurt tot eene goede voordragt noodzakelijk: 1. oefening der spraakwerktuigen, tot juistheid en verstaanbaarheid; 2. vorming der stem, tot sterkte en buigzaamheid; 3. oefening in de uitspraak of Declamatie, om den regten toon en nadruk te treffen; 4. het aanwennen eener goede, en ontwennen eener verkeerde, houding; 5. gewoonte eener gepaste beweging van het gelaat en de handen. Hierbij moet vaardigheid in dit alles, en tijdige verplaatsing in de vereischte gewaarwording komen.
Eer de Schrijver deze stukken elk afzonderlijk behandelt, spreekt hij over het doel, de belangrijkheid, de volstrekte noodzakelijkheid eener goede voordragt; betoogt, dat ieder Godsdienstleeraar, gelijk elk openbaar Redenaar, verpligt is, zich daartoe te vormen; wederlegt de tegenwerpingen, daartegen uit ‘het gewigt der zaken op zichzelve,’ den ‘verstandelijken, bovenzinnelijken aard van den Godsdienst,’ en ‘het

{==535==} {>>pagina-aanduiding<<}
voorbeeld van goede Predikers’ ontleend. (Clarisse heeft hier eene nuttige uitweiding, over het gebruik van het woord zinnelijk in de school van kant; en omtrent het voorbeeld van geachte Leeraars, 't welk tegen de kunstmatige vorming zou getuigen, brengt hij Vader hinlopen te berde. Over 't algemeen vindt men in zijne aanteekeningen zeer vele vaderlandsche voorbeelden, ten goede en ten kwade; de laatste nogtans, gelijk men van den beschaafden man verwachten kon, nimmer met bijvoeging van namen.) Hierop wordt over de verstaanbaarheid, als eerste vereischte eener goede voordragt, gehandeld. (De Vertaler zendt echter nog drie regelen, als onmisbare vereischten voor den Prediker, vooraf: ‘vertegenwoordig u, wat, tot wie, en in welke betrekking gij spreekt.’) Hierover wordt uitvoerig, en, volgens gewoonte, voortreffelijk uitgeweid. Deze voorbereidende lessen loopen van § 9-14.
Daarna tot bijzonderheden nopens het eerste stuk (oefening der spraakwerktuigen) (§ 15 en 16) overgaande, heeft onze Hoogleeraar, in plaatse der Duitsche voorbeelden van zijn origineel, Hollandsche van eene verkeerde uitspraak gegeven, die meestal grappig genoeg zijn, en uit alle oorden van ons Vaderland, waar de tongval van de taal des beschaafden omgangs afwijkt. Ook andere wanstaltigheden, zoo als ‘wieve (lieve) Toehoorders, - het snot en besnuit der Leerredenen,’ enz. worden aangehaald. (Maar, al klinkt dit nog zoo mal, het is somtijds een natuurlijk gebrek in de tong, welks afwenning bijna ondoenlijk is; en elk Student is geen demosthenes.) Ook wordt het behoorlijk zetten van de onderscheidingsteekens, de volmondigheid, enz. bij den Commentator niet vergeten.
Het tweede stuk loopt over de stemvorming. (§ 17-21.) Ewald behandelt dit meer of min muzikaal, (de kunsttermen worden door den Vertaler opgehelderd) spreekt over de borst- en hoofd-stem, de economische ver-
{==536==} {>>pagina-aanduiding<<}
deeling der stem over de geheele zinsneden, en over de geheele Redevoering.
De Declamatie, als het derde vereischte der voordragt, (§ 22-27) wordt daarna afgehandeld, en daarbij in eene aanmerking van onzen geleerden Landgenoot vooral op langzaamheid (doch binnen behoorlijke palen) aangedrongen. Natuurlijkheid wordt, als voornamelijk onmisbaar, ten sterkste aanbevolen, en daarbij door clarisse vele voorbeelden te berde gebragt. Hij weidt ook, bij gelegenheid van een gezegde van ewald, over het memoriseren uit, aan 't welk hij boven het voor de vuist prediken en het voorlezen verreweg de voorkeur geeft, ja bij uitsluiting aanprijst. - De Vertaler vergunne ons hierop de volgende bedenkingen: Verwart hij niet te veel het drooge, stipt letterlijke voorlezen der Engelschen met die manier, welke thans vrij algemeen in ons Vaderland plaats heeft, waarin men, de leerrede voor zich hebbende en van tijd tot tijd inziende, voor 't overige noch in stem, noch in houding, noch in gebaren te kort schiet? Op die wijze toch vervallen alle zijne, uit den toeloop der Methodisten boven de Anglicanen ontleende, bewijzen. En wat de voorbeelden van demosthenes en cicero betreft, de welsprekendheid in Volksvergaderingen en Regtbanken bij de Ouden verschilde hemelsbreed van die des Kansels bij ons. Dáár moest nu en dan hartstogt, vurige, ziedende hartstogt heerschen. Dáár was schelden zelfs niet uitgesloten. (Men zie slechts het meesterstuk der oude welsprekendheid, de Redevoering van demosthenes voor de Kroon, en die van cicero tegen verres, antonius, en voor milo.) Men mogt er luid weenen, enz. Alle zoo vele blijken, dat drift dáár, gelijk bedaarde
rede hier, den boventoon sloeg, en dus zeer wel iets hier kan geoorloofd zijn, hetgeen daar niet te pas kwam. Dan, al ware dit zoo niet, zoo zouden wij nog vragen: Brengt het letterlijk, of bijna letterlijk, memoriseren niet zekere onvermijdelijke stijfheid aan, die juist voor de

{==537==} {>>pagina-aanduiding<<}
natuurlijke, ongedwongene uitvoering, vooral voor de uitboezeming der hartstogten, nadeelig is? Wij hebben ten minste een' zeer achtingwaardig, verstandig' en geleerd' Kanselredenaar gekend, die zijne preken woord voor woord van buiten leerde; en zijne voordragt was ook keurig, net, onberispelijk, wat den vorm aangaat, maar - zielloos. De Hoogg. clarisse heeft zoo iets zelf wel gevoeld; (bl. 222.) maar wij vreezen, dat de klip, in weêrwil zijner waarschuwing, moeijelijk te vermijden is. En wanneer wij nu de ondervinding raadplegen, zoo zal niemand ontkennen, dat de geestelijke welsprekendheid in de twintig of vijf-en-twintig laatste jaren met reuzenschreden is vooruitgegaan: en is niet juist in dien tijd het lezen (of liever inzien) der leerredenen zoo algemeen geworden? De goede Prediker van den ouden tijd, vele anderen in landgemeenten, wier éénige verdienste bij de gapende boeren het fiksch opzeggen (zonder preek of schets voor zich) uitmaakt, staan aan de eene zijde; een van der palm, een siegenbeek, een stuart, om nu slechts eenige starren van de eerste grootte te noemen, aan de andere. En moet men dan deze volstrekt afkeuren, gene uitsluitend aanbevelen? Het zij verre, dat wij den Prediker, die deze zwarigheid te boven komt, en - zonder te veel tijdverlies voor zijne studie - eene goede leerrede goed uit het hoofd declameert, niet op een' hoogen trap zouden plaatsen. Maar vergeldt de uitwerking, na alle de gegevene voorbeelden, het bijna onmisbare tijdverlies wel? - Onze Lezers mogen dezen uitstap verschoonen. Wij keeren tot ewald terug.
De nadeelen eener slaafsche navolging, - het vermijden van eentoonigheid en gelijktoonigheid, - het belang, om eenen hoofdtoon voor zijne leerrede te kiezen, van welken men niet, dan door verandering van onderwerp, moet afgaan, - het nut der pauzen op geschikte plaatsen in de leerrede, (waarbij clarisse twee regels uit hamlet, en twee uit een ander

{==538==} {>>pagina-aanduiding<<}
Treurspel, maar zekerlijk niet uit j. simonsz. de rijk, waarin geen Koning voorkomt, aanhaalt;) deze onderwerpen worden achtervolgens afgehandeld. Eindelijk beschouwt men de juistheid (de bijzondere, aan elk woord, elke uitdrukking, verbondene toon) der Declamatie. Zeer schoon, menschelijk en dichterlijk schoon, draagt ewald de noodzakelijkheid voor, om zijn gevoel, zonder hetwelk alle kunst dood en koud is, te verfijnen en te veredelen, door poëzij, door muzijk, vooral door vriendschap en liefde. Zonder uitzondering, en naar ons gevoel met het volkomenste regt, ontzegt hij elkeen', die dit hoogere, edeler gevoel der menschheid mist, die meer rekenaar, passer en meter is, den predikstoel; minder gestreng nog dan shakespeare, die elk, wien de muzijk niet kon roeren, voor een gevaarlijk mensch verklaarde.
Na nog iets, over de declamatie der bijzondere deelen van eene openbare redevoering, gesproken te hebben, (de Vertaler voegt daarbij een gepast woord over het gewone rammelen der formulieren, en deelt regelen over het opgeven der gezangen mede) gaat de Schrijver over tot zijn vierde stuk, (§ 28.) de regelen eener goede houding. Deze zijn, in vergelijking der overige, slechts kort, en konden dit ook zijn. Het is moeijelijk, hieromtrent veel in bijzonderheden te treden, zonder de regten der vrije Natuur te na te komen. Naar het ons voorkomt, worden er ook in het vijfde stuk, over gelaat en gebaren, (§ 29-32.) te veel eigenlijk gezegde regelen opgegeven. Vooral omtrent de gelaatstrekken iets voor te schrijven, komt ons bijna ondoenlijk voor: bij den goedgestemden redenaar, die alle de voorheen opgegevene regelen behartigt, zal ook het gelaat wel die plooi aannemen, welke voor het oogenblik meest gepast is; en voor een' ander' zijn toch alle regelen overtollig. Ewald heeft zich hier wijsselijk van bijzonderheden onthouden: de bijgevoegde van onzen Hoogleeraar komen ons te uitvoerig voor,

{==539==} {>>pagina-aanduiding<<}
bij mindere doelmatigheid. Hier is het wel vooral: Natura optima magistra. Eenige regels omtrent de gebaren zijn niet kwaad; schoon ook deze, onzes inziens, te wijdloopig zijn, en te veel in het kleine loopen. Opgave van afwijkingen van de Natuur, of van verkeerde gewoonten, zonder bepaling, dat b.v. terug gebogene armen het voorledene, eenigzins omhoog gehevene de toekomst uitdrukken, zouden misschien beter aan het oogmerk voldoen.
Hoe gering, echter, zijn die kleinigheden, welke ons - en ook ons slechts individueel, daar wij niemand ons oordeel opdringen - in dit werk minder behaagden, bij den grooten rijkdom aan voortreffelijke lessen, aan veelbevattende wenken, en den schat van oude en nieuwe dingen, dien de Hoogleeraar daarin uitstort! - Overal toont hij zich als den verstandigen, gemoedelijken, liberalen Godgeleerde, dien hij elders zoo wél heeft weten te schetsen. Met versmading der vooroordeelen van sommige bekrompene zielen, keurt hij de navolging van den Tooneelspeler door den geestelijken Redenaar, en dus ook het bezoeken van den Schouwburg door dezen, (wel te verstaan in edele stukken, en slechts tot verheffing van den geest) niet geheel af. (Bl. 361.) Men ontdekt nergens een spoor van uitsluitenden sektengeest, maar overal den echten, milden, Christelijken zin. Mogt de verdienstelijke man, in de loopbaan, die hij nu weder aan Hollands luisterrijke Hoogeschool is ingetreden, veel nut voor anderen stichten, en genoegen voor zichzelven vergaderen!





{==540==} {>>pagina-aanduiding<<}

Beknopt Handboek der Scheikunde, voor ongeoefenden en voor hen, die alleen een algemeen denkbeeld van deze wetenschap trachten te verkrijgen. (Naar het Hoogduitsch.) Door P. van Werkhoven, Apotheker te Utrecht. Tweede en zeer vermeerderde Druk. Te Utrecht, bij S. Alter. 1815. In gr. 8vo. XVI en 483 Bl. f 4-:-:

Deze tweede uitgave strekt ten bewijze, dat die Handboek een goed onthaal bij onze Landgenooten ontvangen heeft. Ook bezit het inderdaad vele verdiensten, welke het boven soortgelijke werken aanprijzen. Het is beknopt, vrij volledig, geeft, door gepaste aanhaling der beste Schrijvers, den Lezer eene gemakkelijke handleiding tot verdere kennis, en bevat eene reeks eenvoudige en zeer leerzame proeven, vooral geschikt voor hem, die het mondelijk onderrigt mist, en hierdoor aanleiding vindt zichzelven te oefenen. Daarenboven wint het deze uitgave boven de eerste in volledigheid, en is verrijkt met alle, of ten minste de voornaamste, ontdekkingen van latere dagen; waartoe de verdienstelijke Vertaler het zijne ruim heeft bijgedragen.
Om deze goede hoedanigheden, is het dubbel jammer, dat men deze tweede uitgave, behalve vermeerderd, niet tevens verbeterd noemen kan; daar het dezelve aan drie voorname eigenschappen ontbreekt, die men, vooral in een handboek, dat voor ongeoefenden bestemd is, ongaarne mist; namelijk, aan orde, duidelijkheid, en aan naauwkeurigheid. Orde en eene geleidelijke voordragt zijn in dit werk verre te zoeken; iedere afdeeling staat als op zichzelve, en in de behandeling der voorkomende zaken schijnt de Schrijver geene andere regelmaat gevolgd te hebben, dan zijne luim en den toevalligen voortgang zijner gedachten. De koolstof, b.v., staat tusschen de dampkringslucht en

{==541==} {>>pagina-aanduiding<<}
het water, beide zamengestelde ligchamen; dan volgen de zwavel en phosphorus, die men nog niet met genoegzame reden uit den rang der grondstobetreffenden schrappen kan; dan wordt de reeks der brandbare ligchamen wederom afgebroken door de loogzouten en aarden, welke latere, en hier zelfs vermelde, ontdekkingen als geoxydeerde stoffen hebben leeren kennen, en die dus eene plaats na de metalen vorderden; op welke laatste nu de zuren vrij ongeschikt volgen, en gansch geenen geleidelijken overgang tot de behandeling der bewerktuigde ligchamen maken. Deze manier geeft natuurlijk telkens aanleiding tot herhaling, voorstelling van nog niet behandelde zaken als reeds bekend, enz.
Even ongeregeld is de voordragt der eigenschappen, en der verhouding van de ligchamen onder elkander. B.v., onder de eigenschappen der warmtestof, wordt de uitzetting der ligchamen door dezelve almede het laatst behandeld, daar zij, als de algemeenste en meest bekende werking dier stof, vooraf diende te gaan; - § 83 wordt, zonder eenige aanleiding of verdere verklaring, van den verschillenden aard der zonnestralen gewaagd; - § 98 wordt over de bestanddeelen der dampkringslucht gesproken, § 114 en § 118 weêr, en telkens op eene andere wijze; - § 119 wordt de zuivere, uitgegloeide houtskool verward met de gewone; - § 148 wordt over de vermoedelijke bestanddeelen van de zwavel gesproken, voordat men nog weet, wat zwavel is; - § 160 en 162 vindt men onnoodige herhalingen; - § 169 en volgg. worden de eigenschappen en de middelen ter verkrijging der potasch, op eene wonderbaarlijke wijze, vermengd; de soda, daarentegen, wordt veel geregelder afgehandeld; - van de moeijelijke smelting en van de kristallisering des kalks wordt, § 186, in éénen adem gesproken; - nadat de metalen eene poos scheikundig beschouwd zijn, worden zij, § 247, historisch beschouwd; daarop worden dan weêr eenige scheikundige eigenschappen opgegeven; terwijl men tusschenbeiden herinnert, dat sommige eigenschappen allen metalen ge-
{==542==} {>>pagina-aanduiding<<}
meen zijn, maar dat elk derzelven ook bijzondere heeft. Deze voorbeelden zullen genoeg toonen, dat de manier van behandeling niet zeer logisch is. Ook zal niemand, gelooven wij, de verdeeling der zuren goedkeuren, in zuren, welker grondstof bekend is, in zuren, welker zamenstelling nog onbekend is, en in zuren, welker eigenaardig bestaan nog raadselachtig is; deze laatste toch kunnen nimmer eene afzonderlijke soort uitmaken.
Dat het dit Handboek ook dikwijls aan duidelijkheid ontbreekt, zouden wij door zeer vele voorbeelden kunnen aantoonen. Wij willen er, kortheidshalve, slechts een paar bijbrengen. § 59. De verbinding van twee ongelijkaardige ligchamen met derzelver veranderde grondmenging tot een gelijkaardig geheel noemt men oplossing. § 550. Men beschouwt haar (de kamfer) uit dien hoofde als eene zamenstelling, in welke de evenredigheid van de waterstof en zelfs van de zuurstof en die van de koolstof geringer is, dan in de vlugge olien. - Ook is, denkelijk door eene drukfout, bl. 71, de volgende zinsnede chemisch ongerijmd: terwijl enz. de warmte- en lichtstof worden afgescheiden en door de verhitting der vlugge deelen als rook ontwijken; dit zal wel moeten zijn, de vlugge enz.
Eindelijk, wij vonden vele, en daaronder nog al aanmerkelijke, onnaauwkeurigheden. Dikwijls worden stellingen als gevolgen van 't voorgaande voorgedragen; b.v. § 40, § 77, proef 22, bl. 63 enz.; - § 21 wordt de deeling in gelijkaardige deelen min naauwkeurig afscheiding genoemd: als scheiding ontleding is, kan afscheiding niet wel iets beteekenen, minder dan ontleding; - § 68 is de bepaling der warmtestof geheel vergeten; - § 73 worden eerst alle ligchamen aangemerkt als onderworpen aan de wet der uitzetting door de warmte; vervolgens wordt er gesproken van eenige weinige ligchamen, die daaraan niet onderhevig zijn; en, nadat men hier alleen het water als voorbeeld heeft aangebragt, zegt men, dat andere uitzonderingen slechts schijnbaar zijn; - § 76 moest zijn, 
{== afbeelding 	==} {>>afbeelding<<}
    
 -

{==543==} {>>pagina-aanduiding<<}
§ 113 wordt stellig gezegd, dat de stikstof koolstof oplost; en § 142, dat zulks nog niet bewezen is; - § 166 is de voornaamste eigenschap der alkaliën, hunne overwegende verwantschap namelijk tot de zuren, geheel over 't hoofd gezien; ook wordt de magnesia zeer ongepast hare plaats onder de alkaliën geweigerd; - § 352 wordt eerst van drie, en naderhand maar van twee arsenik-oxyden gesproken; - § 575 wordt de looistof oplosbaar genoemd in alkohol, en § 540 onoplosbaar. Dergelijke onnaauwkeurigheden moeten den eerstbeginnenden noodzakelijk verwarren, en benemen dit werk veel van zijne waarde.
Bl. 52. reg. 4. leze men toeneemt voor afneemt; bl. 385. reg. 4. Japan voor Java.




Karaktermatige Beschrijving van het bijzonder leven en gedrag van Napoleon Buonaparte, alsmede zijne handelwijs omtrent vreemde Mogendheden; met eene menigte geheime Anekdoten, betreffende de verschillende Hoven van Europa en de Fransche Omwenteling. Door Lewis Goldsmith. Naar de derde Engelsche Uitgave. Te Amsterdam, bij H. Gartman. In gr. 8vo. II Stukken, van XXXII en 125, en van 166 Bl. f 3-:-:

Sedert den troonsafstand des Dwingelands in 1814, of liever sedert onze omwenteling in 1813, zijn hier te lande eene menigte geschriften bekend geworden, die hetzij in Engeland, Duitschland, of nu zelfs in Frankrijk waren uitgekomen, en zijn openbaar en bijzonder leven ten onderwerp hadden. Velen derzelven zijn nameloos, en verdienen dus weinig als echte bronnen voor de Geschiedenis te worden aangemerkt: anderen, daarentegen, die den naam hunnes Schrijvers aan het voorhoofd dragen, zijn naar die mate geloofwaardig, waarin men aan dezen zoo wel de ge-
{==544==} {>>pagina-aanduiding<<}
legenheid onderstellen kan, om de waarheid te kennen, als den wil, om dezelve onvervalscht te melden. Onder deze Schrijvers schijnt de Heer goldsmith, althans wat het eerste betreft, eene vrij aanzienlijke plaats te bekleeden. Door buonaparte met het opzigt over een Engelsch dagblad te Parijs, de Argus, gelast, had hij de schoonste gelegenheid, verscheidene der toenmalige raddraaijers (die ook thans weder eene zoo schandelijke rol spelen) te leeren kennen; maar aan de andere zijde werd hij door buonaparte beleedigd, het schrijven van zijn dagblad hem ontnomen, ja hij zelf in een' ellendigen kerker geworpen. Bevel bekomen hebbende, om naar zijn vaderland te vertrekken, werd hij te Dieppe van het schip, waarmede hij reeds onder zeil was, teruggeroepen, moest weder naar Parijs keeren, en, daar hij zonder eenig beroep was, werd hij hier Notaris en beëedigd Translateur. Als zoodanig had hij ongetwijfeld zeer goede aanleiding, verscheidene hoogstbelangrijke stukken te leeren kennen: maar, of de mededeeling daarvan volkomen eerlijk zij, en, of de zeer natuurlijke haat tegen den Dwingeland, zijnen vervolger, niet somtijds zijne pen bestuurd, en hem zelfs overdrijvingen hebbe doen ter nederzetten, dit zijn
vragen, wier beantwoording ons voor het tegenwoordige niet zal bezig houden. Veel, zeer veel, wordt hier gemeld; wij mogen uit de overeenkomst van het door goldsmith ternedergestelde met het door ons zelv' ondervondene gerustelijk zeggen, dat er ook veel waarheid gemeld wordt: doch andere feiten zijn zoo buitensporig, dat het ons onmogelijk voorkomt, dat de tirannij zich tien jaren zou hebben kunnen staande houden, wanneer die echt waren; b.v. dat geen gewond Franschman ooit van het slagveld wordt weggedragen, maar, indien de heelmeester hem tot verderen dienst onbekwaam keurt, door zijne eigene wapenbroeders omgebragt; en dat men in geheel Frankrijk geene invaliden vindt, behalve die genen, welke zich daar vóór buonaparte's be-
{==545==} {>>pagina-aanduiding<<}
stuur bevonden. De tallooze ongelukkigen met afgeschotene armen en beenen, die wij nog op 's Heeren straten ontmoeten, die in dienst van buonaparte ongelukkig geworden, en met een' bedelbrief afgescheept zijn, wederleggen de wreedheid, die de Schrijver vermeldt, door blijken eener andere, niet veel betere soort van onmeêdoogendheid. De Schrijver zegt: niet één is ooit napoleon's Militaire Commissiën ontkomen. Bij gelegenheid van den opstand der boeren in Rijnland (April 1813) zeide de Fransche Generaal wel: Il me faut des victimes; maar niet alle beschuldigden werden echter ter dood gebragt, zoo min als bij de zoogenoemde zamenzwering te Amsterdam in Februarij. Het is ook niet waarschijnlijk, dat er alle weken drie of vier teregtstellingen van dergelijke Commissiën plaats hadden, behalve nog velen des nachts.
Dergelijke daadzaken, die blijkbaar en handtastelijk overdreven zijn, hebben wij echter slechts in kleinen getale gevonden. Het is, helaas! maar al te waarschijnlijk, dat verreweg het grootste gedeelte der hier geboekte feiten waarheid behelzen; en dan levert zulks een geheel op van een bestuur, waarbij gewis, sedert de vroegste berigten der Geschiedenis, alle vorige regeringen van tirannen en menschenbeulen slechts kinderspel waren, - alleen de heerschappij van zijn' waardigen voorganger robespierre uitgezonderd. Hoe is het zielkundig mogelijk, riepen wij menigmaal, onder het beschouwen van dit tafereel, (wat het inwendige bestuur betreft, misschien een der volledigste, die wij nog in onze taal gezien hebben) dat, in de negentiende Eeuw, menschen, Europeërs, die op beschaving aanspraak maken, na eens het zoet der vaderlijke regering van eenen lodewijk XVIII en de milde heerschappij van regt en wet gesmaakt te hebben, afvalligen worden, om een kind der helle, gelijk napoleon, te huldigen? Slechts één antwoord vonden wij hier op; en dit antwoord gaf ons het boek, door

{==546==} {>>pagina-aanduiding<<}
de vertooning van eenige karakters, voor welke de menschheid gruwt: Het zijn Franschen!
Vooraf gaat, als ter inleiding, een zeer kort overzigt der Fransche Omwenteling, in hare drie groote tijdvakken, de Constituerende en Wetgevende Vergaderingen, en de Republiek, tot op den 18 Brumaire. De Schrijver is hier wat al te streng omtrent rousseau, die, bij al zijnen heilloozen invloed op de Omwenteling, toch niet in geheel Frankrijk als een slecht mensch bekend was. Voor 't overige heeft de Heer goldsmith, hoezeer weleer de Schrijver van een werk over de misdaden der Kabinetten, door latere ondervinding den geest der Fransche Revolutie zeer goed leeren kennen. Rijk is niet alleen deze inleiding, maar ook het werk zelve, aan allerlei anecdoten, die ons althans minder bekend waren. Zie hier eenigen derzelven. - De Gemeente van Parijs zond, na den 10 Augustus 1792, uit haren eigen' schoot Afgevaardigden tot den Hertog van Brunswijk, om over Vrede te handelen. - Toen, in 1797, het Directorium de vrijheid der drukpers te Parijs niet beteugelen kon, deed het de sterkste dagbladen der tegenpartij in de grensplaatsen van den Staat herdrukken, en liet er de nadeeligste plaatsen uit, opdat de buitenlander, die alleen deze gecastreerde uitgave kreeg, door de andere niet tot onbedachte stappen zou verleid worden. - Volgens het gezegde van rewbell, was buonaparte vóór den Egyptischen togt reeds voornemens, de Constitutie om te keeren, en daarom was die togt ondernomen, om hem elders werk te geven. - Wanneer, op het laatst van 1799, slechts een bourbon met 20,000 man in het Westen van Frankrijk geland ware, het Revolutionaire spel ware uit geweest, zoo deerlijk
verward was alles in het vervallen Gemeenebest. Ter kwader ure kwam buonaparte, en nam het roer van den zinkenden Staat op. Er zou toen eene onderhandeling tusschen hem en de bourbons hebben plaats gehad; sieyes zou de kroon aan den jongen (tegenwoordi-
{==547==} {>>pagina-aanduiding<<}
gen) Hertog van orleans hebben aangeboden, of, zoo die ze weigerde, aan Prins lodewijk van Pruissen, denzelsden, die even vóór den slag bij Jena sneuvelde. Buonaparte sloeg dit niet plat af, maar leidde sieyes om den tuin, tot hij door zijn toedoen meester van den Staat was. Hij zou zelfs, volgens sommigen, met toestemming der Engelsche Regering Egypte verlaten hebben, uit hoofde dier onderhandelingen. - In Maart 1803 had buonaparte een plan, lodewijk XVIII van den Franschen troon te doen afzien, mits Koning van Polen wordende: Pruissen zou door Holland schadeloos gesteld worden, Rusland door een gedeelte van Turkije, Oostenrijk weder door Pruissisch Silezië, en Engeland zou daarvoor Maltha behouden, en Hamburg en Bremen bij Hanover gevoegd hebben, of, dit niet verkiezende, met hulp van Frankrijk, Amerika hebben kunnen herwinnen. Lodewijk's weigering deed dit plan schipbreuk lijden. - Toen de Generaal lefêvre in 1792 te Mentz zijne intrede deed, liet hij de voornaamste inwoners op een groot plein bijeenkomen, en sprak hen dus in het Fransch en Hoogduitsch aan: (hij is een
Elzasser.) Je suis venu ici pour vous apporter la liberté, mais si vous bougez, ie vous enverrai f-f. - De Engelsche Kapitein wright, die eenige personen aan de Fransche kust gezet had, en daarop gevangen was, werd door de verschrikkelijkste pijnigingen gedrongen, openingen aan de Fransche Regering te doen: daar hij dit echter standvastig weigerde, hieuw men hem een arm en een been af, en wurgde hem toen. - Fouché schreef, gedurende de harde maatregelen tegen de Engelschen, dat zij elk, die in Engelsche waren gehandeld had, al ware het vóór de Revolutie geweest, 6000 francs moesten afvorderen; en dit werd gestrengelijk ten uitvoer gebragt. Voorts komt deze fouché, in de achteraangeplaatste schets der Familie en bewindsmannen van buonaparte, in een veel beter licht voor, dan gewoonlijk, en vooral in de Geheime Geschiedenis van het

{==548==} {>>pagina-aanduiding<<}
Hof van St. Cloud, geschied is. Men verontschuldigzijne gruwelen onder robespierre niet, doch beweert, dat hij sedert zijn Ministerie onder buonaparte zeer gematigd geweest is. Ook lebrun, dien wij hier te lande hebben leeren kennen, wordt met lof vermeld, alsmede regnault de st. jean d'angely. Jozef en lodewijk buonaparte worden zeer geprezen. Van laatstgemelden zegt de Schrijver: ‘Een goed, braaf jongman, die wel denkt. Ik geloof, dat ieder burger van Holland dit gevoelen zal bevestigen.’ Genoegzaam alle de overigen moeten tot het schuim des menschdoms behooren.
Wij hebben een paar fouten tegen de Geschiedenis opgemerkt. Buonaparte en zijn Staf waren in den zomer van 1797 niet te Parijs, zoo als bl. 61 gezegd wordt; en de eerste slag van buonaparte werd niet (volgens bl. 91) te Lodi, maar te Montenotte geleverd. - De Vertaling is vrij goed.




Affodillen van Mr. W. Bilderdijk. II Deelen. Te Haarlem, bij F. Bohn. 1814. In gr. 8vo. Te zamen 278 Bl. f 6-:-:

Er zijn naauwelijks titels genoeg voor al de dichtwerken van den Heer bilderdijk. Wij hebben reeds Najaarsbladen en Winterbloemen gehad, en nu? ja, na den winter komt eene jeugdige lente ten voorschijn, en onze Dichter zoude ons weder op hare eerstelingen kunnen onthalen, zonder dat iemand zoude zeggen, dat het zijne bloempjes aan jeugd en schoonheid ontbrak. Maar bilderdijk streeft voorwaarts. Hij heeft te vroeg aan zijne voortbrengselen den naam van winterbloemen gegeven. Waar de Natuur uit den winter in de lente overgaat, kan bilderdijk haar niet volgen. Het vernuft komt hem hier te hulpe, en ziet daar de Affodillen, planten, welke, volgens homerus, aan den ingang van het Doodenrijk groeijen. Wij kunnen evenwel niet zeggen, dat wij veel smaak vinden in een' titel, om welken te verstaan men eerst homerus moet raadplegen.

{==549==} {>>pagina-aanduiding<<}

Wij treffen in dit werk eenige uitgebreide gedichten en een grooter aantal losse stukjes aan. De eersten zijn: I. de geestenwareld, waarin de Dichter 's menschen vermaagschapping met eene betere wereld schetst. 's Mans geloof aan de onsterfelijkheid, aan de deelneming, het medegevoel en de deernis van de gezaligde Hemelgeesten met hunne broeders, de ongelukkige stofbewoners, levert een onderwerp op, regt geschikt voor de verbeelding en het gevoel van bilderdijk. Engelen zweven om ons, bewaken ons, deelen in onze vreugd en droefheid, in ons geluk en onze rampen. De zalige afgestorvenen behouden hunne betrekking tot de achtergeblevenen. De man blijft zijne gade beminnen. De onders zien op hunne achtergelatene kinderen neder, de gestorvene kinderen op hunne achtergelatene ouders. Die weet, dat bilderdijk twaalf kinderen verloren heeft, zal zijnen gedurigen klaagtoon met toegevendheid hooren, en hier vooral met innige ontroering lezen, hoe hij zijne vroeg gestorvene lievelingen toeroept:

Mijn wichtjens! voelt gij 't niet, wanneer, zoo lang doorweekt, 
Mijn boezem telkens weêr al bruischende openbreekt, 
U toeroept, u herroept? - wanneer, als vreugdemalen 
Zich tooijen, 't feestgejuich zich opheft door de zalen, 
Mijn ziel zich-zelve ontzinkt en om mijn kinders schreit 
En alle lust vervloekt, en smelt in tederheid? 
 
Neen, burgers van den kring waarin mijn wenschen zweven, 
Uw ziel vervreemde niet van d'oorsprong van uw leven. 
Ontwikkeld uit zijn' geest tot deze uw hemelvlucht, 
Voelt gij u d'adem van den boezem die hier zucht; 
En als de stralen die van 't lichtend lichaam vloeien, 
Niet afgescheiden, maar eenzelvig met zijn gloeien. 
Hij leefde in u op de aard, zoo lang gij de aard betradt, 
En leeft ook thans in u, wat hemel u omvat. 
 
Gaat, spruitjens van mijn heup! ô tuimelt in vervoering 
Die duizend heemlen door, bij dees mijn zielsberoering: 
Ik deel ze met u. Juicht! vergeet uws vaders pijn, 
Ik eisch het, 'k wensch het zoo, indien ze u smart kan zijn. 
Gaat, werpt u in die zee, en zwelgt met volle togen 
Haar zaligheden in, van licht en alvermogen, 

{==550==} {>>pagina-aanduiding<<}

Die uit den zetel der volmaaktheid golft en stroomt! 
Uw vader koomt tot u, verbeidt hem tot hij koomt! 

Het gevoel is het zintuig, dat bilderdijk geleidt. Schoon men wel niet in alles met den Dichter instemt, wordt men toch door zijne toonen verrukt en door zijne phantasie onwillekeurig medegesleept. Dit althans was meestal met ons het geval. Toen echter bilderdijk ons verzekerde, dat hij niet droomde, maar waakte, toen de geesten hem den stond, dien het lot tot den val van het vaderland had afgeteekend, verkondigden, dachten wij aan swedenborg, en toen wij daaraan dachten, waren wij niet meer zoo geroerd als te voren. Wij twijfelden. De overtuiging van bilderdijk is niet altijd de onze. Maar de poëzij is schoon, en dit moet genoeg zijn. Wij gevoelden dit wederom met hartelijk gevoel bij de volgende toespraak van bilderdijk aan zijne vrienden:

Mijn vrienden!... volgt gij mij op dit mijn hobblig spoor? 
Wraakt gij die geestdrift niet des afgeleefden grijzen? 
Mag zijn gevoelig hart u al het vuur bewijzen 
Waarmeê hij op den rand van 't hem verzwelgend graf 
U toeroept: ‘Onze band breekt door geen sterflot af’? 
Neemt, neemt een vriendschap aan, voor de eeuwigheid gezworen! 
 
Ja, eeuwig is de mensch en voor geene aard geboren. 
Ik ga; het uur genaakt wiens klokslag aaklig klinkt, 
Wanneer 't bezwijkend lijf den vrijen geest ontzinkt, 
En mooglijk, dat ik thands voor 't laatst uw handen drukke; 
Doch, meent niet dat dat uur mij aan uw kring ontrukke. 
Neen: sloop' de schrikbre macht, die al het aardsch verslindt, 
Het lichaam als het blad dat wegdrijft op den wind, 
Wat vreest men? - welk een waan! Met nevel overtogen 
Verliest men 't schijnbaar kleed dat zichtbaar was voor de oogen, 
 
En dit's vergaan? - Vergaan! Ons wezen schudt zich uit, 
En laat aan 't grover stof zijn stofgewaad ten buit; 
En dit heet sterven? Neen, het is geboren worden, 
Ons wezen voor dees damp met stralend licht omgorden. - 
Of, zoo men 't sterven heet, het is den sterveling 
Een sterven, niet voor hem die 't sterflot onderging. enz. 


{==551==} {>>pagina-aanduiding<<}

II. De echt. De ideën van bilderdijk zullen hier somtijds velen overdreven, anderen onverstaanbaar, sommigen valsch voorkomen. Wij ook zouden niet gaarne ons zegel hangen aan alles, wat de Dichter voorstelt. Zijne denkbeelden komen grootendeels hier op neder: De echt is heilig. Zijn band klemt om geene handen, zelfs om geene harten. Er zijn geen twee harten meer. Één hart klopt in twee boezems. Het echtpaar is één geheel. De gade is slechts voor één' geboren. Zij kiest niet. Zij wordt niet gekozen;

Ze is eenig; wordt herkend; en 't in haar kloppend hart 
Gevoelt wien ze aanbehoort, om wien-alleen zij werd. 
't Hereent, wat, één in God, in 't lichaam zich verdeelde: 
't Hereent zich! en (ô God!) zie daar de hoogste weelde! 

Man en vrouw zijn één, of liever, de vrouw is een deel van den man, uit hem genomen. De leer, dat de kunnen getijk zijn, wordt strengelijk gewraakt. Arria was geene vrouw meer, toen zij het bloedig staal uit haren boezem trok en poetus aanbood. Zij stierf voor de glorie. Ook dit was ontrouw. Deze, alle edele, vrouwelijke grootheid verwoestende, leer weet bilderdijk zeer aardig te plooijen met het scheppingsverhaal van de eerste menschen, in den Bijbel, dat op zichzelve reeds zoo dichterlijk is. De man was reeds in wezen, eer de vrouw nog bestond. Zij is zijn eigendom, zijn vleesch. Niets dan de man bestaat voor haar. In hem, haar hoofd, haren opperheer, bepalen zich al hare wenschen, hare eer en zaligheid. Eenige schoone regels uit milton worden hier regt gepast overgenomen. Dan, genoeg over 's Dichters philosophie, waarover wel menige schoone de schouders zal ophalen, al is zij anders ook gezind, om den man onderdanigheid te beloven. 's Dichters leer is een geheel, en men moet niet uit het oog verliezen, dat men een gedicht leest; een gedicht, dat wij houden voor een der beste stukken van bilderdijk. Inderdaad, kracht, gevoel, ineengedrongene kortheid, stoute beelden, betooverend maatgeluid, zwier, schildering, en een weelderige rijkdom van alles, wat de poëzij keurigs heeft, met wijze spaarzaamheid ten toon gespreid, werken hier te zamen. Wij hebben dit stuk gelezen en herlezen, en konden ons aan de schoonheden, welke in een kort bestek hier zijn aangebragt en elkander schier verdringen, naauwelijks verzadigen. Jonge

{==552==} {>>pagina-aanduiding<<}
Dichters! leest en beoefent toch onzen Puikdichter. Maakt gebruik van het voorregt, dat u geschonken wordt, van eenen tijdgenoot te hebben, die u in vele opzigten tot het waardigst model kan dienen. Wij zeggen: in vele opzigten; want wij zouden u niet aanraden, hem in alles na te volgen. Zijne spelling en interpunctie behoeft gij niet aan te nemen. Gij behoeft niet met hem te schrijven: het uur, wiens klokslag enz., niet afgelegen voor afgelegd, niet fenoménen voor verschijnselen; den comparativus goudener, van gouden, niet met hem te gebruiken, en regels, als:

Den ballast afwerpt van dees lichaamlijke draf, 

niet als navolgenswaardig te beschouwen, enz. enz. De teekening van den man en de vrouw, op bl. 61, 62 en 63, overtreft alles. Ook de slotzang, achter het stuk geplaatst, is meesterlijk. Na vondel, kennen wij niemand, die den echten toon van den lierzang zoo weet te treffen als bilderdijk. Dat is zang, vol van welluidende muzijk!
III. Zucht naar 't vaderland. De kleuren zijn, in ons oog, hier wat al te donker. Ook de titel voldeed ons niet. Het vaderland is het Hemelsch vaderland, en de zucht naar hetzelve wordt eerst in het slot bezongen. Het geheel is evenwel in den meesterlijken trant van bilderdijk. Men herkent hem ligtelijk uit beschrijvingen, als deze:

Wie stapt, wie vaart daar heen met meer dan reuzenschreden? 
Der wareld grondvest schudt van 't bonzen van zijn treden. 
Zijn voet vergruist de rots, en trapt gebergten plat, 
En dempt de stroomen in de borr'ling van hun nat. 
Zijn schedel is omhuld met zwarte donderwolken, 
Wier raatling de aard doorklinkt en 's afgronds diepste kolken. 
't Besneeuwde voorhoofd drupt van graauwend nevelzweet; 
En de oogblik vonkelt schrik, en bliksemt eindloos leed. 
Zijn enkels baden zich in bloed en tranenplasschen, 
Doorzwommen, waar hij treedt, met lijken en karkassen. 
Hij strekt zijne armen uit, en dreigt, aan d' eenen kant 
De hemellichten met zijne opgeheven hand, 
En grijpt, aan d' andren, in ons midden. Duizend heuvelen 
Van dooden rijzen aan zijn zijde. Volken sneuvelen, 
En landen zinken. En zijn voetstap kent geen rust 
Tot de allerjongste buit het stof der wormen kust. 

{==553==} {>>pagina-aanduiding<<}

Zoo vreeslijk is de Tijd! Door geen geweld te teugelen! 
Geen zon versmelt het wasch van zijn gezwinde vleugelen: 
Geen duizend-wintrenkoû verstijft zijn forsche leên. 
Hij breekt door warelden, en snelt door eeuwen heen. enz. 

IV. Het waarachtig goed ademt denzelfden geest als het naastvorige. Het aardsche leven wordt hier wederom met akelige kleuren gemaald, en alleenlijk troost gevonden in het leven na den dood. Het geheel, dat van de geleerde oudheidkunde des Dichters getuigt, is voortreffelijk, en munt uit door dichterlijke schoonheden van den eersten rang. Ons bestek gedoogt niet, dat wij hetzelve naar eisch doen kennen. (*)
V. Ilias zesde zang. Zal dit eene vertaling zijn, dan is dezelve zeer onvolledig. Men kent bilderdijk's manier. Hij is niet gewoon zich aan de letter te binden, en hetgeen hij levert, overtreft wel eens het oorspronkelijke. In deze manier is hij door niemand overtroffen. Men bewondert ook hier die onnavolgbare losheid, eigen aan alle stukken, welke uit zijne meesterlijke vertaalpen zijn voortgekomen, en men stoot nergens op eene uitdrukking of eenen rijmklank, welke ons door stijfheid of gedwongenheid gevoelen doet, dat men eene overzetting leest. Dit is zonder twijfel een voordeel van het vrije vertalen, en men moet zelf in vollen nadruk oorspronkelijk Dichter zijn, om het op deze wijze te doen. Wij kunnen echter niet ontveinzen, dat ons deze manier in het overbrengen van een stuk van homerus min gepast voorkomt. Hoe veel is hier niet verloren gegaan van hetgene den Griekschen Dichter zoo bijzonder eigen is! Wij ontvangen wel een meesterstuk op zichzelve, maar niet het werk van homerus. Die heerlijke epitheta, welke telkens terugkomen; die wijdloopige beschrijvingen van personen en geslachten, welke men dikwijls midden in het verhaal van een gevecht aantreft; die afwijkingen, welke wij wel eens in homerus hebben hooren gispen, doch van zijne manier onafscheidbaar zijn, missen wij grootendeels bij bilderdijk. Hij geeft ons het oorspronkelijke niet, maar maakt ons slechts

{==554==} {>>pagina-aanduiding<<}
ten deele met dezen Dichter der Oudheid bekend, daar hij somwijlen geheele tusschen-verhalen overslaat. Wij zouden dit met onderscheidene voorbeelden kunnen aantoonen. Wanneer b.v. hektor (in dezen zang) andromache ontmoet, spreekt deze hem op eene roerende wijze aan. Zij stelt hem het rampzalig lot voor oogen, dat haar zoude treffen, indien zij, die reeds vader en moeder en al hare broederen vallen zag, ook nog haren gemaal zoude moeten derven. Homerus besteedt hiertoe zestien regels; terwijl bilderdijk slechts in zes regels zegt:

.....:..... 'k Heb noch vader, noch geslacht. 
De wreede (*) Achilles heeft mijn vader omgebracht, 
Mijn vaderstad verwoest, haar wallen neêrgeworpen; 
En de aarde moest het bloed van al mijn broeders slorpen: 
Zij allen vielen op één dag, door 't zelfde zwaard; 
En zelv mijn moeder werd door 't noodlot niet gespaard. 

Van de bijzonderheden, door den Griekschen Bard, in zijne manier, hier ingelascht; dat, namelijk, achilles nog eerbied betoonde voor eëtion, den vader van andromache; dat hij zijne wapenen niet medevoerde, maar dezelve met het lijk liet verbranden; dat hij hem eene grafterp oprigtte; dat de Berg-nimfen dezelve met olmen beplanteden; dat andromache zeven broeders had; dat zij geveld werden, terwijl zij het vee op het veld hoededen; dat hare moeder tot slavin werd gemaakt; dat al hare schatten ten buit voor den overwinnaar verstrekten; dat achilles die moeder weder in vrijheid stelde voor een' hoogen losprijs, en dat zij naderhand viel door de pijlen van diana, - van dit alles heeft onze Nederlandsche Zanger niets. Geene moderne vertaling is in staat, om ons den geest en het onderscheidend karakter van homerus te leveren. Bilderdijk geeft een schoon stuk op zichzelve, maar het is geene vertaling, niet eens eene vrije navolgin - het zijn weinig meer dan fragmenten. Hoe meesterlijk hij intusschen weet over te brengen, hoe zeer het schilderen zijne zaak is, en hoe wel

{==555==} {>>pagina-aanduiding<<}
hij berekend zoude zijn voor eene meer volledige vertaling, mogen de volgende regels bewijzen:

Dan Paris toefde niet. In koopren harnasplaten 
Gedoscht, en vlug ter been, doorstreeft (*) hij Trojes straten. 
Het ros gelijk, dat aan de garstkreb wel gevoed, 
Zijn' toom ontsnapt, en 't veld al trapplend schudden doet, 
Het hoofd omhoog steekt, en de manen onder 't draaien 
Der hals, langs de effen schoft en in den wind doet zwaaien, 
En, fier op lijfsgestalte en onbedwongen tred, 
Ombrieschende in de lucht, in 't stroomnat gaat te wed; 
Zoo gaat de fiere prins, van top tot teen volschapen, 
Afschittrende als een zon in 't overkunstig wapen, 
En juicht zich-zelven toe, en rept den lichten voet, 
Tot daar hij Hektor vindt, en, met hem, veldwaart spoedt. 

VI. Uittreksels uit apollonius van rhodus, derde boek. Bij uitstek keurig. Wij mogen echter niet meer uitweiden. Ook hier treft men uitmuntende schilderingen aan, met ongedwongenen zwier voorgesteld. Hoe fraai is b.v. niet het volgende:

Zij zweeg. Medea bloosde; en 't maagdelijke rood 
Verried de schaamte in 't hart, die haar de lippen sloot. 
Haar antwoord golfde omhoog, maar stervende op de boorden, 
En 't ingewand verzwolg zijne opgewelde woorden. 

VII. Konlath en oithona. Gezang. Aan ossiaan toegeschreven. Naar ons oordeel, behoort dit gezang niet tot de schoonste stukken van ossian. De détails zijn echter fraai, en het werk van bilderdijk is boven alle kritiek.
Onder de losse stukjes verdienen, in ons oog, onderscheiding:
Dichterenvlucht; De Dood, op mijn verjaardag; Onsterflijkheid; Zeevaart; en vooral Het Sijsjen, dat, gelijk meer andere, ons reeds van elders bekend is.
Onze voortreffelijke Puikdichter, dien wij in alle zijne voortbrengselen hoogschatten en bewonderen, onthoude ons zijnen verderen keurigen oogst niet! Wij zijn met de Affodil-
{==556==} {>>pagina-aanduiding<<}
len van homerus niet bekend: maar, wanneer zij de schoonheid en den geur van deze dichtbloemen bezitten, dan moet de ingang van het Doodenrijk een zeer bekoorlijk oord zijn.





Zes Kunstplaten, behoorende tot de Hollandsche Natie van wijlen J.F. Helmers, geteekend door M.J. van Bree en gegraveerd door R. Vinkeles. In 's Gravenhage, bij J. Allart. 1815. 8vo. f 3-12-:

Een gedenkstuk voor de natie, gelijk dat van den Heer helmers, verdient gewis, meer dan eenig ander, door de hand der beeldende kunst versierd en voltooid te worden. De Heer van bree heeft dit loffelijk werk aanvaard. Wie zon hem niet, als bij voorkeur, hiertoe kiezen, uit den schitterenden kring zelven onzer tegenwoordige Hollandsche meesters? Als Brabander, doch die de vereeniging met ons, als het ware, is vooruitgesneld, en door dit werk zelv' de hartelijkheid toont, waarmede hij in Hollands roem, ook bij de afscheiding, deelt, is hij ons bijna des te aangenamer. Doch, men lette inzonderheid op zijne kunst; men herinnere zich zijne meesterlijke historische tafereelen, op meer dan ééne tentoonstelling onder ons gezien; men denke aan het sprekende, aan het schitterende tevens en roerende dezer tafereelen, aan van der werf, maria stuart, jacoba, en de ruiter, in de bekende omstandigheden; en wie zou hem het penseel of de teekenpen uit de handen nemen? wie zou ze daarin niet veeleer wenschen en toejuichen? Inderdaad, de kunstplaten, door ons aangekondigd, kondigen zichzelven op het eerste gezigt als meesterstukken aan, die de graveerstift van den Heer vinkeles niet min dan de teekening van van bree, na alles wat door beiden geleverd en gedaan is, tot hooge eere verstrekken.
Het onderwerp van elke plaat is natuurlijk uit den zang ontleend, voor welken zij bestemd is te pralen. De eerste stelt ons het roerendst oogenblik uit de roerende en overschoone epizode - het afscheid van bijling - voor. Hij staat daar, met den regter arm zijne bezwijmde gade ondersteunende, met den linker zijn zoontje ter naauwer nood aan zijne borst gesloten houdende, met een gelaat, dat den diepsten druk, doch tevens genoeg mannelijke vastheid en ver-
{==557==} {>>pagina-aanduiding<<}
trouwen op den Eeuwigen toont, om dien druk te verduren en te tarten; schild, helm en speer liggen nevens hem, terwijl de lier aan den wand hangt. Het onderschrift is:

‘'k Verga! 'k verzink!’ - Helaas! haar denkkracht is vervlogen.’ 

De tweede plaat stelt den dood voor van willem den I. Dit onderwerp is minder schilderachtig, vooral, daar de dichter zijn schilderend vermogen aan hetzelve niet heeft te koste gelegd, en de, ten onderschrift aangehaalde, regel niets meer zegt dan:

Of d' eelsten marteldood met d' eersten willem sterft.’

Doch, behalve dat deze zang misschien minder rijk in tafereelen is, geschikt om in een klein bestek met luister voorgesteld te worden, zoo zegt immers deze regel en dit afbeeldsel meer voor het hart, dat zijn vaderland en vorstenhuis met gelijke, dezelfde liefde bemint, dan eenige andere. Het schot is gelost, de prins waggelt reeds, de moordenaar heeft zijnen verstijfden arm en blik nog niet terug getrokken, het offer schijnt met opgeheven oogen vaardig om ten hemel te gaan, de misdadige vlugt reeds daar hij staat, en het is zoo natuurlijk als karakteristiek, dat de eerste in het licht, en de andere in de schaduw is geplaatst. Het geheel is eenvoudig, maar vol kracht en leven.
In de derde plaats treedt ons de moedige claessens voor oogen, -

‘- hij grijpt de lont; 't volk roept vol geestdrift uit: 
Ja, sterven wij met roem; steek, steek den brand in 't kruid!’ 

Deze schilderij is gewis eene der fraaisten; het onderwerp brengt dit mede; de bree kon hier al de levendigheid, al het schitterende, dichterlijke van zijn kunstvermogen ten toon spreiden. De groep is heerlijk, vol verscheidenheid, vol natuur, en vooral het hoofdbeeld al wat men zich van mannelijke kracht der ziel verbeelden kan. Gelijk het ons echter met groote genies wel meer gebeurd is, wij verstaan en vatten hem niet altijd. Hoe komt, bij voorbeeld, die onverschilligheid, die bedaardelijk afgewende blik aan den lieven kop des jongelings, die eenen anderen tegen zich geleund en vasthoudt? Wij hebben nog eene aanmerking: het tafereel

{==558==} {>>pagina-aanduiding<<}
schijnt ons toe niet uit helmers genomen te zijn. Het is waar, het had dan zoo fraai niet kunnen worden. Doch, de aangehaalde regel inzonderheid is in strijd met de teekening. De eerste schetst de grootheid der medgezellen van claessens, de laatste zijne eigene boven alles, ja deels door het contrast met het gekerm, de ijzing, den doodschrik der overigen. Twee denkende geesten stemmen zelden geheel overeen; twee regt dichterlijke genien even min.
De heerlijke uitweiding van egeron en adeka, bij der Portugezen eerste komst in Banda, levert de stof tot de vierde plaat. Hier missen wij wederom juiste overeenstemming tusschen den schilder en dichter; en, - de schim van helmers vergeve het ons - wij moeten den eersten regt geven.

‘Zij wordt door 't moordren-rot, dat Banda blaakt, gezien: 
Gegrepen, weggescheurd, in strenge boei geklonken;’ 

zegt hij, maar van bree vertoont ons de gebeurtenis alzoo, dat zij uit de armen des grijzen, blinden vaders wordt weggescheurd, die haar even zoo vast, als zij hem met den eenen arm omslingerd houdt, terwijl ze met den anderen het rot poogt af te weren. Keurig is deze schilderij; de wanhopige wederstand van den grijsaard, het verwilderd oog der ongelukkige maagd, de gierige en brandende blikken der Portugezen, elk op zijne wijze en in zijne mate, doen de groep even zeer spreken, als zij fraai is geordonneerd, en in allen opzigte wel uitgevoerd. Men zou op het onderwerp misschien kunnen aanmerken, dat het de eer der Hollandsche natie niet onmiddellijk betreft. Doch, zoo moge de kunstliefde dan hier vergoeding ontvangen voor hetgeen zij vroeger aan de vaderlandsliefde afstond.
Deze herneemt alle hare regten, doch zonder de ware kunst te benadeelen, in de eenvoudige, maar lieve, 's kunstenaars humaniteit vereerende, afbeelding der vijfde plaat. Van hugo de groot had de dichter geschreven:

‘Men zegt, toen 't wonderkind in 't schomlend wiegje lag, 
En 't zachte moederhart verkwikte door zijn' lach, 
De genius der aarde een' vloed der rijkste gaven 
Deed stroomen op het kind, dat Hollands roem zou staven.’ 


{==559==} {>>pagina-aanduiding<<}

De kunstenaar, die, echter, slechts de laatste twee regels aanhaalt, schetst dit tooneel. Hetzelve is zeer schoon; het flaauwere, schimachtige van den genius is keurig in het oog gehouden, en het zal elks goedkeuring wegdragen, dat hij niet letterlijk gaven uitstort, maar zich door den vruchtbaren tak en de heldere fakkel genoeg doet kennen. Het mollig wichtje in het donzig, zwellend beddetje streelt het oog niet minder; en de houding van moeder en kind, benevens het weinige bijwerk, enz. voldoen ons volkomen. Of echter het kostuum geheel in orde zij, en of het gelaat der vrouwe, op het eerste aanzien, niet zachter kon zijn, wagen wij niet te beslissen.
De laatste plaat schetst een van 's dichters gezigten. Het is een rei van aloude barden.

‘Daar rijst er een! hij treedt voor Wodan's ruw altaar, 
De lof van 't godendom stroomt uit zijn harpesnaar.’ 

Ook hier treffen wij iets flaauws aan, natuurlijk overeenstemmende met het denkbeeld eener verschijning. Ten aanzien van het hoofdbeeld is dit echter minst het geval, bestralende, zoo het schijnt, een hemellicht hem en de naastbijzijnden, waartegen het licht des altaars zelf zich als schaduw voordoet. Wij wagen ons in geene naauwkeurige ontleding van hetgeen, geen wezen hebbende, met de natuur moeijelijker te vergelijken valt. Het is gewis mede een fraai tafereel, misschien het kunstigste, het meesterlijkfte van allen. Doch, wij gelooven, dat de afbeelding, de vaste, vertrouwelijke schets, van waarachtige, bekende personen en omstandigheden, over het geheel, meer indruk maken, en meer behagen zal. Heeft men dit onderwerp ook misschien gekozen als eene soort van karakteristiek des zangers zelven, deze eer der natie? of verbeeldt wel de spelende bard den vaderlandschen dichter? dank wijdt dan ons hart het regt gevoelig hart des schilders.
Wij hebben er niets bij te voegen, dan dat deze keurige voortbrengsels van teekenpen en graveerijzer vergezeld gaan van eenige veranderingen en bijvoegselen in den derden druk, welke, onder het dwangjuk der Fransche heerschappij, niet in den eersten en tweeden druk mogten gesteld worden. Wij wenschen den bezitters dezer uitgaven geluk met de gelegenheid

{==560==} {>>pagina-aanduiding<<}
om hierdoor het verminkte te herstellen, en vertrouwen des te eer, dat niemand aarzelen zal, zijn aandenken aan hel mers, den zanger des lieven vaderlands, op het schoonste te volmaken.

Iets voor mijn Kind. Te Leyden, bij L. Herdingh en Zoon, 1815. In gr. 8vo. 16 Bl. f :-5-8

Schoon het letterlijk waarheid zij, gelijk de Dichter van dit stukje geschreven heeft, dat zijn Klaagzang ‘eenen wanklank make te midden der wapenkreten en triomfliederen,’ niet minder evenwel, dan het geschal van trompet en krijgsklaroen of pauken, ware de zachte en bewegelijke treurtoonen van dit Iets voor mijn Kind welgevallig voor ons in het stille Boekvertrek. Immers de Oorlogsmuzijk en zegezangen, hoe noodig om den Volksgeest aan te moedigen, en hoe gepast bij eene luisterrijke overwinning, verdooven zelfs bij den koelzinnigen Wijsgeer eenigzins het medegevoel wegens de tallooze ellenden, welken het zwaard op aarde brengt, of die van elders dagen. Intusschen, daar wij reikhalzen naar den Vrede, en eene deelnemende teederhartigheid, als de edelaardigste aandoening des menschen, op hooge waarde schatten, wendt zich nu onze bespiegeling of luisterende aandacht, met zeker verteederend, ja stichtend genoegen, naar dat tooneel van huisselijken rouw, welk deze Vaderlandsche Dichter schetst, in staat ook den hardvochtigsten Held eenen traan ten oogen uit te persen. Hier toch bezingt een Man en Vader, zich rigtende tot zijn eerstgeboren en overgebleven Zoontje, het Kraambed zijner teedergeliefde en waardige Gade, door den slag des Doods in eene Lijkkoets veranderd. Wij onthouden ons, hoezeer met moeite, om, wegens die rigting, uitvoering, en treffende behandeling zijner treurzangen, aan hem onzen welmeenenden lof te uiten: wij toch gelooven ten volle, ‘dat hij daarmede geenen dichterlijken roem bejagen wilde, of voor zijnen naam eene eerzuil zocht op te rigten op het graf zijner Echtgenoote.’ Wij eerbiedigen zijne droefheid; hoezeer het ons smart, dat deze hem eene kieschheid inboezemde, die echter den zedigen nieuwland; bij eenerlei, ja zwaarder verlies van Gade en Dochter tevens, elders henen voerde, en deed zingen:

{==561==} {>>pagina-aanduiding<<}


Wie nieuwland's naam, na menig vlugtig jaar, 
Herdenkt of hoort, zal dit ook tevens weten: 
‘Hij werd bemind door anna pruyssenaar, 
Verloor haar vroeg, en heeft haar nooit vergeten.’ 

Zoo onderscheiden werken de hartstogten op het gemoed van menschen, die nagenoeg in gelijken toestand verkeeren, en ook ten aanzien van dichterlijke of zedelijke verdiensten nevens elkander, en welligt op ééne rij mogen gesteld worden! Hoe het zij: nieuwland bleef niets overig, dan zijner overleden Gade te gedenken. Maar den Man en Vader, in welken het gevoelig Nederlandsch harte, deelnemende in zijn lot, den Hooggeleerden borger meent te erkennen, streelde het, alleen voor zijn Kind deszelfs verloren Moeder en zijne Gade te beweenen; en gaf hij alzoo eene zeer belangrijke, zoo niet oorspronkelijke, wending aan zijnen uit het harte, van droefheid overkropt, gevloeiden treurzang. - Wij behoeven voorzeker van dit Iets, dat wij in waarde naast den Lijkzang van nieuwland alreede genoemd hebben, geene verdere aanprijzing te doen; dewijl de naam van dezen boven onzen lof is, en wij aan het gevoel van iederen Lezer van dit Gedicht ons eigen oordeel gaarne willen onderwerpen. Alleen, daar diepgezette rouw verbiedt uit te weiden in de beschrijving van het harttrefsend tooneel, den doodelijken slag, die het geliefde voorwerp wegneemt, voeren wij dit gedeelte ter proeve aan, uit het schoon geheel, dat voor ons ligt.

Die in den kerker zucht, kan met geen sterker drift 
Verlangen naar den dag, die band en boei zal slaken, 
Dan mijne Hartvriendin verlangde naar die gift, 
Die 't huisselijk geluk ten top toe zou volmaken. 
Reeds zagen wij het kind, en grepen 't beurtlings aan, 
En streden om zijn gunst, en prachten om zijn streelen; 
Het dartelde aan den disch, 't kon op zijn voetjes staan, 
En Moeder wees de plaats, waar 't in den hof zou spelen. 
Reeds groeit het knaapjen op voor God en voor de deugd; 
Reeds is de jongeling de blijdschap zijner magen; 
De zoon is reeds een man, en naamloos onze vreugd - 
Het toppunt is bereikt - wij hebben niets te vragen. 

{==562==} {>>pagina-aanduiding<<}

Zoo droomden zij en ik - daar prangt de barensnood - 
Zij roept den hemel aan om bijstand en genade - 
'k Ben vader van een zoon - zij, offer van den dood. - 
Betreurt ge uw Moeder, kind! uw vader mist zijn Gade. 






Uitboezeming aan Z.K.M. Willem Frederik, Koning der Nederlanden, bij den aanvang van het tweede jaar zijner regering. Te Utrecht, bij S. Alter. In gr. 8vo. 22 Bl. f :-6-:

Vaderlandsche Gezangen van D. van der Loo, Predikant te Montfoort. Te Amsterdam, bij G. van Dijk. In gr. 8vo. 44 Bl. f :-12-:

Uitboezeming van mijn gevoel, bij de verlossing van het Vaderland; voorgedragen ten voordeele van het Fonds tot de Wapening, door M. Westerman. Te Amsterdam, bij J.W. IJntema, en J.G. Rohloff. In gr. 8vo. XVI, 30 Bl. f 1-:-:

Deze drie dichterlijke voortbrengsels voegen wij bijeen, omdat ze allen tot onze gelukkige verlossing betrekkelijk zijn, zonder nogtans tot derzelver laatste catastrophe, en eindelijke bevestiging, in de velden van Belle Alliance, te behooren.
Het eerste is van een jong en ongenoemd Dichter, die zijn stuk, met gepaste nederigheid, als eene proef aanbiedt, om te weten, of hij mag en moet voortgaan in de behandeling der lier. Moeten wij nu mede onze stem over deze belangrijke vraag uitbrengen, zoo betuigen wij met het antwoord niet zoo terstond gereed te zijn. Het mediocribus esse poetis komt ons natuurlijk voor den geest; en wij zijn niet zoo geheel zeker, dat er iets meer dan middelmatigs van dezen Jongeling zal worden. Er komen inderdaad schoone plaatsen in zijn vers voor, en het slotversje is bijna doorgaans vloeijend en lief. Maar, daarentegen zijn er ook weer zulke leelijke fouten van onderscheiden aard in het werk, dat wij waarlijk aarzelen, om - niet over 's jongmans ijver en kunde enz., maar over de kieschheid van zijn gevoel en van zijnen geest, eene beslissend gunstige uitspraak te doen. Har-
{==563==} {>>pagina-aanduiding<<}
digheden, b.v. van twee t t, (tot 't tokklen, met 't wordend jaar, enz.); bastaardwoorden (het heel begeesterd hart); flaauwe plaatsen (Ja, God! verschoon dien wensch, - staaf mijn verbeeldingskracht - En zegen Neêrlands Vorst, met deugd, verstand en magt); verzuim der vereischte smelting (Aangrimde en het Oost, enz.); onverstaanbaarheden (Mannen, die de zon het schittrend aanzigt zengen. - Als ik daar der vadren schimmen Statig voor mijn geest zie staan, Die als dunne wolken klimmen, En als zonnen ondergaan.); dubbelzinnigheden, (Ziedaar mijn wit, ô Vorst! mijn eenigst doel alleen! - Terug, vanhier, wiens borst Niet gloeit niet vlamt, niet schokt, die zonder bloed in de adren Geen huivering gevoelt, Als hij den
God wil nadren, Wiens scheppende almagt hem, door zijne komst alleen, Verlostte van den druk der zwartste afgrijslijkheen. NB. Wie is deze God? de Vorst, of Hij, de Eeuwige?); verkeerde vergelijkingen (Ach, wartaal, - ik beken 't, bij de echte dichtvuurspranken); overtolligheden (meer schooner); eindelijk, onder welke rubriek zullen wij het brengen, dat het wijs bestuur van God gedankt wordt, omdat de deugd, na langen tijd, zegepraalt; dat de uitvoerige beschrijving van den eik, die met de lente weer ontluikt, dit moet ophelderen; en dat men daarbij, noch aan de bevestiging en verheffing der deugd, noch aan die van den boom denkt, wiens wortelen ook alzoo te dieper in den grond boren: immers, waar blijft nu het bewijs der wijsheid? - Dusdanige gebreken, zeggen wij, doen ons wederom twijfelen aan hetgeen plaatsen als de volgende ons van 's jongelings aanleg zouden doen denken en hopen:

Men zegt, dat op het uur, toen Nereus pekelbaren 
Den lang gewenschten Vorst naar Holland mogten varen 
En torschen op hun rug dien schat, zoo vol waardij, 
Een hemelsch maatgeluid, vol schoone harmonij, 
Werd op het vlak gehoord, waar langs het vaartuig streefde 
En dat aan 't roer een rei van hemel wachters zweefde, 
Die, op Gods wenk gedaald, ô wonder, nooit gehoord! 
Langs 't dobb'rend schuim der zee het vaartuig stuurden voort. 

No. 2 is van een reeds meer bekend Poëet. Het is eene kleine verzameling van vroeger en later vervaardigde stukjes. Zij hebben ons, over het geheel, wel behaagd, inzonderheid

{==564==} {>>pagina-aanduiding<<}
de zacht gestemden, en de laatsten doorgaans beter dan de eersten. In het allereerste, nog ten tijde der Republiek vervaardigd, bevalt ons het: ‘Ach Vaderland,’ waarmede ieder couplet begint, minder. Ook geven wij in bedenking, of de volgende regels:

Mijn Vaderland! gij waart steeds vrij; 
Uw' Graven zagen u naar de oogen; 
En zoo ooit hun geweld uw wettig regt wou schenden, 
Gespte ieder Batavier het slagzwaard om de lenden'; 
Elk streed voor vrijheid, regt en wet. 

wel zeer voegen bij de klagte over eenen toestand, die gedeeltelijk aan verzetting tegen de vroegere, Hooge Overheid, en den gewaanden strijd voor vrijheid, regt en wet, zijnen oorsprong verschuldigd was. In sommige volgende stukjes hinderden ons, nu eens eene zekere teleurstelling, door eenen flaauweren afloop dan men had mogen verwachten; dan weder sommige uitdrukkingen, die ons toeschenen min waardig te zijn; en eindelijk de al te stellige en harde denkbeelden, welke de Schrijver zelf noodig geacht heeft, in het voorberigt, te verdedigen, zonder dat ze waarlijk verdedigd zijn. Althans, wij ook, wij gelooven in eenen God, in zijn albestuur, in de allerbijzonderste voorzienigheid. Maar wij wagen het niet te bepalen, waarom God een of ander kwaad aan een volk, aan den mensch, doet overkomen. Mogelijk is het straf, of liever tuchtiging, of ook beproeving en verheffing der deugd. Wie is Zijn raadsman geweest? - Zonder ons met naauwkeuriger aanwijzingen op te houden, welke een reeds geoefend Dichter niet zoo zeer behoeft, bepalen wij ons bij een staaltje, dat vele zijns gelijken in fraaiheid, in dit bundeltje, heeft, maar dat, om het onderwerp, thans te meer moet behagen.

Aan de Nederlandsche Vrouwen.


Hoe zijt gij zoo ligt bewogen, 
Lieve Vrouwen! en zoo teêr? 
Waarom bigg'len uit uwe oogen 
Zulke schoone parels neêr? 

{==565==} {>>pagina-aanduiding<<}

Waarom gaf u God die harten, 
Week en spoedig aangedaan? - 
't Was, opdat ge in leed en smarten, 
Al wie lijden, bij zoudt staan. 
 
Sluit uw kast en koffers open, 
Legt 't borduurraam aan een kant, 
Denkt aan spelen noch aan knoopen, 
Maar aan pluksel en verband. 
Brengt, met tranen in uwe oogen, 
Met der strijd'ren leed begaan, 
Zelfs met 's vijands smart bewogen, 
De offers van uw lijnwaad aan; 
Offers, moeilijk zaam te brengen, 
Daar uw schat is weggeraakt; 
Offers, onder tranen plengen, 
Door uw hand gereed gemaakt; 
Offers, dankbaar opgedragen 
Aan dien God, die Neêrland redt; 
Offers, die dien God behagen, 
Boven wierook en gebed. 

No. 3. Dit dichtstuk van westerman werd sedert lang verwacht. Het is kort na de gezegende omwenteling reeds vervaardigd en voorgedragen. De reden, dat het eerst nu in het licht verschijnt, schijnt grootendeels in de inteekening gelegen te zijn, die niet zoo gunstig uitviel, als de Dichter, ten beste des vaderlands, had durven hopen, en welker lijst ook nu nog is achtergebleven, als niet algemeen zijnde ingekomen. Het stuk is der gelegenheid, des oogmerks en des mans waardig, en vermeerderd met eene toewijding - aan wie? staat er niet bij, en wordt ook slechts in het voorbijgaan gezegd; het is het vaderland; doch de Heer westerman valt hier waarlijk in eene tegenovergestelde fout, als wij straks bij van der loo aanroerden. Wij willen in geene ontleding van het geheel treden, dat, als een lierzang, in afwisselende maat vervaardigd is, en keur van schoonheden bevat. Wij hebben reeds verscheidene stukken op hetzelfde onderwerp behandeld, kennen westerman's vaderlandsche denkwijze sedert lang, en mogen hem dus deze ligte straf

{==566==} {>>pagina-aanduiding<<}
voor het lang vertoef wel opleggen, dat wij niet meer zoo con amore, en zonder er uit te kunnen scheiden, bij stof en vorm dezer bardenzangen op onze gewenschte revolutie stilstaan. Integendeel, wij willen thans eens doen zien, dat het altijd eenigzins gevaarlijk is, met de allereerste warmte over eene gebeurtenis bij lang bekoelde hoorders en beoordeelaars op te treden. Wij hebben voor, het gewigt van onzen looden - schepter, denkt gij? neen, zoo trotsch zijn wij niet - kam eens te doen gevoelen. Dit is goed voor rood haar, zegt men; en waarlijk, de gebreken onzer gloeijende, vaderlandsche Dichters hebben daarmede wel eenige overeenkomst. Ter zake dan.

Nu mogen, bij het zelfbeseffen, 
De fiere schoudren zich verheffen. 

Maar, Mijnheer westerman, schilder, tooneelkunstenaar enz. enz., wie vindt er nu fierheid in hooge schouders? Neen, hadden wij die, dan zouden wij haast denken, dat de ijzeren schepter er wel eens effentjes op mogt tikken - had hij het maar niet zoo erg gemaakt!

Ja, schriklijk was uw lot, geliefde Landgenooten, 
Verschopt, verdrukt, verguisd, uit uwen rang gestooten: 
De roofzieke Adelaar, met menschenbloed gemest, 
Sleepte al wat uwe vlijt vergaarde in 't heilloos nest; 
Waaruit een vuig gebroed, in gruwlen opgetogen, 
En op verwoesting heet, bij zwermen aangevlogen, 
Ter neêrschoot op 't weleer van God gezegend Land, 
Verzwelgend vrucht bij vrucht in 't hongrig ingewand; 
En, walgend van het bloed, tot stikkens ingedronken, 
Den scherpen bek nog klemde aan de uitgeteerde schonken, 
Waarvan, hoe zat gemest, geen van 't gebroedsel week, 
Voor hongeriger zwerm er woest op nederstreek. 

Dat vinden wij nu alles heel fraai. Wat de Adelaar laat doen, dat doet hij zelf; en dat het verzwolgene altijd naar de ingewanden gaat, willen wij een' Dichter niet beduiden. Maar, wij gelooven toch niet, dat wij het vuig gebroed van het bloed zouden hebben zien walgen, als de climax niet vereischt had, dat zij nog aan de uitgeteerde schonken knaagden.

Dat nooit een teedre borst hun zonen liefdrijk voed'; 
Neen slechts een furie, wie de hel in 't harte woedt, 

{==567==} {>>pagina-aanduiding<<}

Die alle gruwlen in haar' boezem kon vergadren, 
Jaag' met de onreine melk het pestvuur in hunne adren, 
Of storte, als zij met wrok hen in hare armen sluit, 
De razernijen in hun zwellende adren uit: 
Dat kroost, dat zij den beul met spijt en wrevel baarde, 
Zwerv' met Gods haat bedekt, ten afschrik aan heel de Aarde; 
Dat wreede vloekgebroed, dat steeds zijn rust verstoort, 
Straff' hen voor Woerden's ramp met gruwbren vadermoord! 

Mooi, keurig mooi gezegd! Maar, waarachtig, ons Christelijk hart komt er tegen op. Heeft men het david niet menigmaal ten kwade geduid, dat hij de zuigelingen aan de rotsen verpletteren wilde? En david was toch maar een Jood - en zijne vijanden waren Gods vijanden, zeggen de vromen; God zelf was de ware Koning van Israël. En wat zegt verpletterd worden, tegen zulke vreesselijke dingen, als wij hier lezen? Mijn hemel! eerst onreine melk - dan pestvuur, ja razernijen in zwellende aders - vervolgens, met Gods haat bedekt, nergens een thuiskomen - en dan per slot nog de vaders vermoorden! Neen, neen, er zijn al zondaars genoeg in de wereld, en vooral in Frankrijk; men wensche er om geen meer; de ouden zullen wel aan hun einde komen, al geschiedt het juist niet om voor nog erger jongen de plaats te ruimen. Zoo boos moet men in verzen, en in druk, waarlijk niet worden.

Maar weinig was 't dat ge u de vrucht van 't zorglijk slooven, 
Het zuurgewonnen deel wreedaardig zaagt ontrooven; 
't Was weinig dat gij, tot den slavenstand verlaagd, 
De vrucht van jaren vlijts baldadig plondren zaagt; 
Dat zwervers, in de plaats der edlen voorgetreden, 
U hoonden door hun pracht, en, de ouderlijke zeden 
Verschoppende met smaad, het kuische huwlijksbed 
Met schimp bedekten, door een bandelooze wet, 
Die de ontucht teugel vierde, en 't schoon geslacht verneêrde, 
En 't Godgewijd bevel in euvlen moed onteerde; 
o Dit zegt weinig nog, der Nederlandren trouw 
Zwoer deze schandwet af ter liefde van de vrouw; 
Het echte Hollandsch hart was nimmer af te trekken 
Van haar, wier liefde 't eens ten wellust mogt verstrekken, 
Van haar, die onder 't hart met lijdzaam worstlen droeg 
Wat hem gelukkig maakte en zijn verlangen vroeg. - enz. 


{==568==} {>>pagina-aanduiding<<}

Welnn, wat valt daar nu weer op te bedillen? Niets. Wij halen het aan, om een enkel staaltje van de edele gezindheden te geven, daar het vorige reeds van het keurig talent getuigt. Het is de brave westerman, die zich zoo schrikkelijk boos tegen het goddeloos rot maakte. Eer hebbe zijn hart! Maar, zoo als gezegd is, de toorn moet niet over het tuitje loopen. - Men make echter in 's hemels naam nog lang zulke fouten, als het anders niet kan! Wij willen om de dood geen koorn met het onkruid uittrekken. Basta!

De nieuwe Fakkel, of de Geheimen van het Hof der Thuil- (Tuil-)lerien. No. I-IV. Uit het Hoogduitsch vertaald. Te Amsterdam, bij E. Maaskamp. 1814. In gr. 8vo. Te zamen 320 Bl. f 2-4-:

Dit werkje bleef tot hiertoe bij ons liggen. Het is eene vertaling uit het Hoogduitsch. Het behelst karakters, levensschetsen, anekdoten enz. uit het voormalig Fransch-Keizerlijke Hof. Veel daarvan schijnt ontleend uit de vroeger aangekondigde Geheime Geschiedenis. Het is alles regt zwart geteekend; of ook naar het leven, en overeenkomstig de waarheid? dit moeten wij aan elks geloof of ongeloof, aan zijn eigen oordeel overlaten. De bronnen en bewijzen worden juist niet opgegeven, althans zoo, dat men dezelve behoorlijk proeven kan. Veel, zeer veel moge, helaas! wel waar zijn. En, al ware het dus ook, dat men het hier niet voor de eerste keer leest, het mag dan wel tweemaal gezegd en ter dege ingestampt worden, welk een kanalje nog onlangs de halve wereld regeerde, welk een nest daar in Parijs uitgeroeid of nog uit te roeijen is - en wat al besluiten en aandoeningen hieruit verder volgen mogen. Wij kunnen echter niet ontkennen, dat de kost, hier opgedischt, ons al wat oud begint te worden; dat wij sedert de eerste omwenteling al vrij wat beter, meer te vertrouwen berigten, van tijd tot tijd hebben in handen gehad; en dat wij dus ook met genoegen zullen zien, zoo de Uitgever, in plaats van dit werk voort te zetten, eenmaal wat rijper vruchten het Publiek aanbiedt. En hiermede genoeg van deze Fakkel, deze akelige pektoorts, bij welke men toch ook gevaar loopt, de menschen bijna even diep te leeren haten en verachten, als hij doet, die onsmet zijne aanhangelingen dit schouwspel levert.





{==569==} {>>pagina-aanduiding<<}

Boekbeschouwing.

Vierde zestal Leerredenen, door J.H. van der Palm. Te Leyden, bij D. du Mortier en Zoon. 1814. In gr. 8vo. 224 Bl. f 1-12-1

Deze Leerredenen van onzen beroemden van der palm zullen, vertrouwen wij, door de wijze van behandelen, niet minder dan de vorigen, de algemeene goedkeuring wegdragen.
In de eerste Leerrede beschouwt de Hoogleeraar Jezus lijden als het offer der verzoening, naar aanleiding van 2 Corinth. V:21, en koos deze stoffe zeer gepast, om, aan het slot der prediking van Jezus lijdensgeschiedenis, een algemeen overzigt over dezelve te geven. Na in de inleiding vernuftig opgemerkt te hebben, dat, zoo dikwerf wij in den Bijbel de eigenlijke leer der Goddelijke Openbaring vinden voorgesteld, deszelfs stijl aan het wonderspreukige nadert, en dat de uitdrukkingen, waarin de ontvouwing dier leer begrepen is, vreemd luiden en ver afwijken van de gewone begrippen, gaat de Redenaar tot de behandeling zelve over. In het eerste gedeelte geeft hij eene verklaring van de woorden des Apostels, welke door hare eenvoudigheid en klaarheid ons zeer bevallen heeft. Alleen hadden wij gaarne gezien, dat de Hoogleeraar, ter staving zijner gegronde opvatting der woorden, God heeft Jezus zonde gemaakt, voor, God heeft hem tot een zondoffer gemaakt, opgemerkt hadde, dat in het O.V. het Hebreeuwsche woord, hetwelk met het Grieksche, in onze vertaling door zonde uitgedrukt, overeenkomt, ook voor zondoffer genomen wordt, en dat Paulus, alhier op de Israëlitische zondoffers zinspelende, het woord in den voorgestelden zin gevoegelijk geacht kan worden te hebben gebezigd; door wel-
{==570==} {>>pagina-aanduiding<<}
ke aanmerking hij zijne opvatting, zoo als het ons voorkomt, nog beter zou hebben aanbevolen, dan door eenvondig te verzekeren, dat het woord zonde, op genoegzame taalkundige gronden, zondoffer kan worden overgezet. - In het tweede gedeelte der Leerrede wordt treffend, en volgens den eigenaardigen trant des begaafden en van godgeleerde diepzinnigheden afkeerigen mans, betoogd, dat wij noch het verhaal van den lijdenden en stervenden Jezus bij de Evangelisten, noch de voornaamste en gewigtigste bijzonderheden dier gebeurtenisse in
haren aard en kracht kunnen ontvouwen zoo wij den dood onzes Heilands niet als een zondoffer beschouwen. Door welk tweeledig betoog, zoo als het alhier wordt uitgevoerd, de leer van Jezus zoenoffer op eene verstandige, smaakvolle, en naar de behoefte van velen in onze dagen zeer geschikte wijze verdedigd wordt. Eene korte toepassing besluit deze Leerrede.
De tweede Leerrede, over Joan. VII:16, 17, heeft tot opschrift: toets der waarheid van Jezus leer. In dezelve, na den zamenhang der tekstwoorden met het geschiedverhaal, waarin zij ingevlochten zijn, zeer gepast te hebben opgegeven, gaat de Redenaar over, om de uitspraak van den Zaligmaker, in dezelven vervat, eerst zoo veel noodig toe te lichten, en de waarheid derzelve kortelijk te staven. Daarna leidt hij daaruit af de onschatbare voortreffelijkheid van Jezus leer. Voorts doet hij in dezelve opmerken de verklaring en verdediging van alles, wat aan Jezus berispers en vijanden, en toen en te allen tijde, onbegrijpelijk en aanstootelijk voorkwam. Eindelijk doet hij ze beschouwen, als den toets der echtheid en zuiverheid van het geloof der Christenen aan Jezus en zijne leer. - Dit alles loopt zeer geleidelijk voort: en hoe meer men hetzelve met de noodige aandacht overpeinst, hoe meer men, tot eer van Jezus en zijne leer, en overeenkomstig het hoofddenkbeeld van Jezus uitspraak in de tekstwoorden, overtuigd wordt, dat de goddelijke oorsprong dezer leer zich alleen laat gevoelen door die genen, wier

{==571==} {>>pagina-aanduiding<<}
hart zoo wel als verstand gezond en welgesteld, en die genegen zijn Gods wil te doen en zijne geboden te betrachten. - In het begin van het eerste gedeelte, en bij gelegenheid van de verzekering der Joden, welke den tekst voorafgaat, dat Jezus de Schriften niet geleerd heeft, stelt de Heer van der palm zich met regt tegen sommige Leeraars van onzen tijd, volgens welke Jezus de Schriften wel geleerd heeft, en niet alleen in de geheime wetenschap der Joden, maar ook in de verborgenheden der Egyptenaren ingewijd is geweest. Echter zal de Hoogleeraar het hierin met ons volkomen eens zijn, dat Jezus in eenen zekeren zin de Schriften wel degelijk geleerd had, namelijk niet zoo zeer in de scholen der Joden, maar door eigene en gedurige beoefening, eer hij in het openbaar als Leeraar verscheen; ja dat hij meermalen in de scholen der Joden bij hunne lessen tegenwoordig geweest zal zijn, om hunne wijze van denken, van redeneren en van schriftuitleggen bij eigene ondervinding en van nabij te leeren kennen, daar hij reeds in zijne kindschheid in den Tempel zich met Joodsche Leeraars onderhield.
De derde en vierde Leerrede zijn over Henoch, volgens Genes. V:24, zoo dat de eerste over zijn leven, de andere over zijn uiteinde handelt. In dezelve worden meer uitvoerig voorgedragen 's mans denkbeelden, reeds uit het tweede stuk van zijn' Bijbel voor de Jeugd bekend. In beide hewonderden wij zijn allergelukkigst vermogen, om zijne hoorders of lezers in de hoogste oudheid te verplaatsen. In de eerste werden wij zeer getroffen door de eigenaardige en in den geest der oude wereld diep indringende beschrijving van de zedeverbastering diens tijds, en van Henochs uitstekend gedrag. Na zulk een krachtig en roerend stuk vreesden wij, onder het lezen, dat het tweede en toepasselijk gedeelte, over den omgang met God, als het voorname kenmerk der ware godsvrucht, er eenigzins bij af zou vallen. Dan, bij het lezen van hetzelve gevoelden wij ons op eene stichtelijke wijze medegesleept, en erken-
{==572==} {>>pagina-aanduiding<<}
den met onuitsprekelijk genoegen den waarlijk grooten meester in de kanselwelsprekendheid.
Niet minder schoon is de andere Leerrede, over het uiteinde van Henoch. In dezelve dringt de schrandere en met eene rijke verbeelding begunstigde man weder zoo diep in den geest der vroege wereld, en verplaatste ons, onder het lezen, zoodanig in dezelve, dat wij, als 't ware, vergaten, wat er rondom ons gebeurde. Aan dezelfde gelukkige verbeelding heeft men ook te danken de verrukkende voordragt van Henochs gewaarwordingen bij zijne opneming tot God, en van de gevoelens zijner tijdgenooten bij zijn verscheiden. Met één woord, die beide Leerredenen zijn meesterstukken, en, naar ons oordeel, de beste in dit bundeltje. - Ééne aanmerking zij ons vergund; namelijk, dat wij in bedenking geven, of op bl. 88 voor het schoonklinkende, doch aan misvatting onderhevige woord Goden-zonen niet beter ware geweest het eenvoudiger zonen Gods te stellen.
Bondig is de vijfde Leerrede, over Handel. II:36. In het eerste gedeelte verplaatst de Redenaar zich geheel in de denkbeelden en den toestand der Joden, ten einde de gepastheid der wonderen van het Pinksterfeest te doen gevoelen: en in het tweede legt hij, naar de behoeften zijner hoorders, het verband open, tusschen de Pinkstergeschiedenis, en het geloof aan de waarheid des Evangeliums. Hoe aandachtiger men deze Leerrede zal overwogen hebben, met des te meer overtuiging zal men moeten erkennen, dat dezelve volkomen beantwoordt aan het opschrift: het Christendom bevestigd door het Pinksterfeest.
De laatste Leerrede behandelt de geschiedenis van Ruth, naar aanleiding van Ruth II:11, 12, en het voorname derzelve wordt op eene wijze voorgedragen, die geheelenal met den aard der geschiedenis zelve strookt; dat is, op eene eenvoudig-schoone en kunsteloos-roerende wijze, tot welke de Heer van der palm zoo bijzonder geschikt is. In het tweede en

{==573==} {>>pagina-aanduiding<<}
kortere gedeelte bepaalt hij zich tot ééne gewigtige hoofdbijzonderheid, dat het huisselijk leven een waardig tooneel is van Gods voorzienigheid, en van menschelijke deugd: en dit denkbeeld wordt op eene treffende wijze ter toepassing aangewend. - Op bl. 209 hebben wij in deze Leerrede tot Orpa aangetroffen; eene schrijf- of drukfout voor van Orpa. - De vertaling van Ruth I: vs. 13, bl. 198, ik lijde slechts te meer om uwentwil, in plaats van de gewone, mij is veel bitterder dan u, komt ons zeer aannemelijk voor.




Handleiding tot Godsdienstig Onderwijs, door J. Roemer, Christen-Leeraar te Leyden. Te Leyden, bij D. du Mortier en Zoon. 1814. In kl. 8vo. 40 Bl. f :-4-:

Onderwijsboeken verdienen altoos in eene bijzondere mate belangstelling, omdat in alle vakken van kennis zoo veel van de beginselen afhangt. Dit geldt voornamelijk van boeken, bestemd tot onderwijs in den Godsdienst. De overtuiging hiervan heeft ons bewogen, het voor ons liggend boekje met bijzondere aandacht te doorlezen, en hetzelve aan onze denkbeelden over de vereischten van zulk een boekje met bescheidenheid te toetsen. Wij namen hetzelve in de hand met het bewustzijn, dat wij het werk lazen van een' man, die tot een Christelijk Genootschap behoort, dat in zaken van Godsdienst aan deszelfs leden volkomene vrijheid van denken laat, mits zij de H. Schrift tot regelmaat houden. Uit dien hoofde verwachtten wij ook geene beginselen tot de kennis van eenig kerkelijk leerbegrip; maar vooronderstelden de eigene gevoelens van den Schrijver over de hoofdwaarheden van den Godsdienst te lezen. Wij hebben ons in deze verwachting ook niet bedrogen; want wij moeten bekennen, dat de Heer roemer geheel zijn' eigen' weg bewandelt; maar

{==574==} {>>pagina-aanduiding<<}
eenen weg, die ons hier en daar op bijwegen schijnt te leiden, welke de Leeraars des Christendoms in ons land, ja wij durven zeggen, de Leeraars van het Genootschap, waartoe zijn Eerw behoort, voor dwaalwegen houden. Wij hopen door een kort verslag van het boekje te bewijzen, dat wij regt hebben alzoo te spreken.
De Heer roemer zegt in het Voorberigt, dat het gebrek aan het gewone lesboek, door zijnen zaligen en voor hem steeds onvergetelijken Ambtgenoot c. rogge, tot handleiding voor het bijzonder catechetisch onderwijs voor meergevorderden, in zijne Gemeente ingevoerd, en door hem behouden, hem het volgende opstel deed vervaardigen; dat hij toen geenszins het oogmerk eener openbare uitgave had; maar dat de moeijelijkheid van het afschrijven, waardoor hetzelve dikwijls zeer gebrekkig in handen kwam, dezelve noodzakelijk maakte. Hij verzoekt, hetzelve dus ook alleen als eene handleiding tot het godsdienstig onderwijs te ontvangen; daar de Leeraar, die hetzelve gebruikt, genoegzame stof heeft tot uitbreiding, verklaring en opheldering in zijne lessen.
Vooraf gaat eene Inleiding over 's menschen waarde, vermogens, bestemming, enz. en hierop volgen vier Hoofdstukken, die den zoogenoemden Natuurlijken Godsdienst bevatten. Deze Hoofdstukken: over het bestaan van God; over de Goddelijke Eigenschappen; over de Goddelijke Voorzienigheid; Gevolgen uit het voorgaande, toegepast op des menschen zedelijke verpligting, behandelen de voornaamste waarheden, die hiertoe behooren, in een' Kantiaanschen geest. Wij willen echter hierbij niet blijven staan, daar de volgende zes Hoofdstukken, die betrekking hebben tot de Goddelijke Openbaringen van het Oude en Nieuwe Verbond, zich zeer onderscheiden, en dus onze bijzondere aandacht tot zich trekken. Wij hebben, namelijk, deze Hoofdstukken gelezen en herlezen, en na elke lezing heeft zich het gevoel aan ons opgedrongen, dat zekere minach-
{==575==} {>>pagina-aanduiding<<}
ting voor het geschiedkundige van den Bijbel, en voor de onmiddellijke medewerking der Godheid ter openbaring van haren wil, maar al te duidelijk daarin doorstraalt.
Het gevoelen van den Heer roemer over den Bijbel schijnt ons van gemelde vrijere denkwijze ten grondslage te liggen. Hij zegt, namelijk, bl. 34. ‘De Bijbel is eene verzameling van geloofwaardige geschriften, betreffende den Godsdienst. Derzelver schrijvers zijn door eenen opregten, waarheidlievenden en Godsdienstigen Geest gedreven (2 Tim. III:16. 2 Petr. I:21.) en verdienen, in alle opzigten, geloof en vertrouwen. Men behoort zich echter te wachten, om niet aan den uiterlijken form van het boek te blyven hangen. De Bijbel is, als boek, beschouwd, geenszins heilig, maar ontvangt deszelfs voortreffelijkheid van den inhoud. De Bijbel is geenszins de Openbaring, maar bevat dezelve. Hij is onschatbaar bij nuttig gebruik.’ - Waar vinden wij hier eenig blijk van hoogere medewerking bij het opstellen van den Bijbel, of van de ingeving der H. Schrift, hoe dan ook gewijzigd? Komt alles niet eeniglijk neêr op het werk van opregte, waarheidlievende en godsdienstige menschen? Ten bewijze van den invloed, welken deze beschouwing van den Bijbel op de voorstelling van deszelfs hoofdwaarheden heeft, zullen wij de gemelde Hoofdstukken kortelijk doorloopen.
Het 6de Hoofdstuk, dat over de Openbaringen van het Oude Testament handelt, bevat een kort verslag van de Historie, in die boeken vermeld. Wij zouden het geheele Hoofdstuk moeten overschrijven, wilden wij naauwkeurig doen zien, hoe los en onbepaald alles is gesteld, wat betrekking heeft op de onmiddellijke medewerking der Godheid ter verlichting en verbetering van zijn uitverkoren volk. Wij erkennen met den Heer roemer, dat hij slechts met weinige trekken deze Historie kon en behoefde te schetsen, omdat hij enkel eene handleiding tot de kennis van dezelve schrij-
{==576==} {>>pagina-aanduiding<<}
ven, en de verdere ontwikkeling en uitbreiding aan den Leeraar wilde overlaten; maar wij meenen met dit al te mogen eischen, dat de tusschenkomst des Allerhoogsten overal duidelijker uitkome. Waarom, vragen wij, hier niet overal op God gewezen, als den grooten en bijzonderen bewerker dier gebeurtenissen? Waarom alleen ter loops van Deszelfs medewerking gesproken, daar zij overal op den voorgrond behoorde te staan, als de groote waarheid, welke die Geschiedenis predikt? Waarom vermijd, daarvan te spreken, waar de zaak het van zelve medebragt? Waarom alleen van abraham gezegd, dat hij zijn afgodisch vaderland verliet, om zich aan de vereering van eenen (éénen) God te heiligen? - van mozes, dat hij, terwijl God niet wilde, dat abrahams zaad verdrukt werd, zich aan het hoofd des Israëlitischen volks stelde, de kluisters der slavernij verbrak, het Egyptisch rijk met hetzelve verliet, de vervolging der dwingelandij ontkwam, Gode een volk poogde te heiligen, en deszelfs leidsman en wetgever werd? Er wordt wel gezegd, dat God uit het midden der Joden eenen man verwekte, die zich hunner zaak onmiddellijk aantrok, namelijk mozes, zoo als ook, dat deszelfs wetgeving van God is; doch dit zijn ook de twee éénige plaatsen, waar de naam van God in die beteekenis
voorkomt, en de leerling opmerkzaam gemaakt wordt, dat de Historie der Joden zich onderscheidt van die van andere volken.
Hiermede komt ook geheel overeen de voorstelling van de Goddelijke Afgezanten. Dezen toch worden, bl. 16, in het 5de Hoofdstuk, dat over de Goddelijke Openbaringen handelt, in dezer voege beschreven: ‘Van tijd tot tijd verschenen er mannen in de wereld, die met uitstekender vermogens en talenten, dan het algemeen, begaafd, zich de zaak der menschheid, bijzonderlijk, aantrokken, aan de verlichting, beschaving en verzedelijking van hunne tijdgenooten, en alzoo aan de uitbreiding van kennis en deugd, over den geheelen aardbodem, arbeidden. Schoon deze mannen,

{==577==} {>>pagina-aanduiding<<}
als verstandige Leeraars, zich altijd dat standpunt kozen, het welk het best geschikt scheen, om, met eenige vrucht, in hun Goddelijk oogmerk, te slagen, en voor hunne tijdgenooten nuttig te zijn, leverde elke eeuw zijne vorderingen aan eene volgende over, ontstak het eene volk zijn licht bij het andere, ging het menschdom, op hun voetspoor, voort, en waren zij, in de hand der Voorzienigheid, Afgezanten tot openbaringen van Gods wil op aarde.’ Wij vragen eenvoudig, of deze beschrijving niet even goed passe op andere Hervormers der zedelijke wereld, op eenen confucius en socrates, en of zij niet met hetzelfde regt in dezen zin, ‘in de hand der Voorzienigheid, Afgezanten waren tot openbaring van Gods wil op aarde?’ In het 7de Hoofdstuk, dat bepaaldelijk van de Profeten en derzelver Voorzeggingen handelt, vinden wij dit denkbeeld nader toegepast; en worden de Profeten beschreven (bl. 21) als ‘Leeraars des volks, die als Dichters door een' hoogeren geest geleid werden, en de taal Gods spraken.’ ‘De belofte,’ lezen wij verder, § 2, ‘die reeds in de schriften van Mozes voorkomt, (Deut. XVIII:15.) heeft den Israëlieten de hoop ingeboezemd, dat God altijd onder hen Profeten zou verwekken. Deze stand was daarom de aanzienlijkste: deszelfs invloed scheen onbepaald, en het geloof aan deszelfs uitspraken werd, als Godspraak, geeerbiedigd. Zij spraken ook alzoo in den naam van Jehova.’ Hoe los en onbepaald is dit alles gesteld! Hoe is het ware met het half - ware en valsche vermengd! Hoe blijft de ware meening van den Heer roemer over de Profeten nog duister! En hoe geheel onvoldoende is het aangehaalde, om den leerling een duidelijk en
schriftuurlijk denkbeeld te geven van de hooge waardigheid en goddelijke zending dier mannen!
Dit losse en onbepaalde blijkt vooral in het 8ste Hoofdstuk, dat over de Openbaringen van het Nieuwe Verbond, of over jezus christus en zijne leer, handelt. In de 1ste § wordt van jezus alleen gezegd,

{==578==} {>>pagina-aanduiding<<}
dat Hij ‘te Bethlehem geboren, doch te Nazaret was opgevoed.’ De leerling wordt hier wel verwezen naar Luk. II:1-7; doch waarom in den tekst met geen enkel woord gewag gemaakt van de wonderbare geboorte des Heilands, die toch zoo onmiddellijk zamenhangt met Deszelfs geheele komst en waardigheid? Na eene schets van den staat der Joodsche en Heidensche wereld vóór de komst van christus, (§ 2, 3) vinden wij in de volgende § de geboorte van joannes den dooper op dezelfde wijze vermeld (bl. 24.) ‘Eindelijk treedt er een man op van bijzonderen aanleg. Hij was de zoon van Zacharias en Elizabeth, joannes genaamd.’ De 5de en 6de § behelzen een verslag van 's Heilands optreden als Leeraar, en van Deszelfs ontwerp, dat evenzeer op eenen Wijsgeer en Hervormer der wereld past. In de 7de § (bl. 26) lezen wij, bij de vermelding der moeijelijkheden, waarmede jezus te worstelen had: ‘Met moed trad Jezus, als Volksleeraar, te voorschijn, bezield met den geest der wijsheid en voorzigtigheid, en gerust door een onwrikbaar vertrouwen op den bijstand des Almagtigen;’ doch dit is ook alles, wat wij over de naauwe betrekking van den Zaligmaker tot God in dit opzigt aangeteekend vinden; terwijl wij meenen, dat de H. Schrift ons oneindig meer zegt. Op dezelfde wijze wordt, van § 8-11, de keus der Leerlingen en Apostelen, de aard van 's Heilands plan, Deszelfs gedrag bij alle moeijelijkheden en tegenkantingen, voorgesteld. De 12de § behelst een kort begrip van Deszelfs leer, dat een kort begrip van de leer eens Wijsgeers schijnt te zijn, behalve dat er ten slotte gezegd wordt, dat hij ‘de leer der onsterfelijkheid predikte, en haar boven de gissingen der wijsgeerte en de twijfelende hoop der Israëlieten verhefte.’ Nergens, echter, komt de minachting
voor het geschiedkundige des Bijbels meer aan 't licht, dan in de §, waar de Heer roemer over de wonderen van jezus, als bewijzen voor zijne goddelijke zending, spreekt. ‘Jezus (zoo luidt het bl. 29, § 12, moet

{==579==} {>>pagina-aanduiding<<}
zijn 13.) bevestigde deze zijne leer door de grootste daden, eener Godheid waardig. Hij werkte door den Geest, die in hem woonde, wonderen, welke tevens zijne leer bevestigden. - Zijne leer moest de werken des duivels verbreken: Hij genas de zieken. (Matth. IV:23. IX:35.) Door hem openden de blinden de oogen voor de waarheid, (Matth. XX:34. Marc. X:52. Luk. XVIII:41-43.) hoorden de dooven hare stem, spraken de stommen van Gods ontferming, (Marc. VII:32, 37. IX:25.) betraden kreupelen en lammen den weg der deugd. (Matth. XXI:14.) Voor zijn woord werden de winden en onweders, anders zoo verschrikkelijk en gevreesd, weldaden Gods. (Matth. VIII:24-27.) Weinig waren de behoeften voor hen, die naar de geregtigheid hongerden en dorstten. (Matth. XIV:16-21.) Aan het ziekbed, de lijkbaar en het graf sprak hij het leven en de onsterfelijkheid. (Marc. V:22, 35-43. Luk. VII:11 en verv. Joann. XI:1-44.)’ Wij voor ons meenen, dat de eenvoudige lezing van deze woorden, ook zonder aanmerkingen, genoegzaam is, om te toonen, hoe zeer alles op losse schroeven gesteld wordt, en hoe de historische waarheid der wonderen geheel verloren gaat; terwijl wij aan het oordeel van nadenkenden overlaten, welk eenen invloed zulk eene voorstelling der wonderen, bij het onderwijs van kinderen, op derzelver geloof in het Evangelie hebben moet. In denzelfden geest wordt gewag gemaakt van 's Heilands dood, opstanding en hemelvaart; zoodat men niet regt weet, wat de Heer roemer, van de verhalen der Evangelisten dienaangaande, al of niet voor waar houdt. Ziet hier, wat hij er van zegt, bl. 31, 32. ‘De dood van Jezus, zoo moedig ondergaan, was bevestiging van zijne leer. Gerust, dat Hij den wil Gods had bekend
gemaakt, voor het heil der wereld geleefd, bragt hij zijn leven, gewillig, der menschheid ten offer. Toen ook bleek zijn onschuld volkomen, en kwamen de door hem gepredikte waarheden van vergiffenis van zonde en onsterfelijkheid aan het licht. Het voorhang-
{==580==} {>>pagina-aanduiding<<}
sel des tempels scheurde, de natuur sidderde, de graven wierden geopend. (Matth. XXVII:51-53.) De Heiden zelf erkende in hem Gods Zoon. (ib. vs. 54.) De liefde en vriendschap stond aan den voet van zijn kruis. (ib. vs. 35 en 36. Joann XIX:25-27.) De vrees veranderde in moed, en nam de hartelijkste toegenegenheid het lijk van Jezus van het kruis en schonk het eene eerlijke begratenis. (Joann. XIX:38-42.) - God, boven alles, handhaafde de onschuld van Jezus. Zijn kruis werd zijn zegepraal. De engel der waarheid zweefde boven zijn graf. Jezus verliet de rots, hoe ook bewaakt. Hij staat uit den doode op, als overwinnaar des grafs. (Matth. XXVIII. Joann. XX:1-18.) Bedekt met de likteekenen zijner wonden, die hij aan het kruis, als in den strijd des levens, ontvangen had, aanschouwen hem zijne leerlingen, (Joann. XX:19 en verv. XXI:1-23.) en worden versterkt in hun geloof aan zijne zending, alleen tot zedelijke redding des ganschen menschdoms, (Hand. I:3-8.) en zijne scheiding van hun is hemelvaart, om bezit te nemen van zijn hemelsch rijk in al den luister van Goddelijke heerlijkheid. (Hand. I:9, 10 en 11.)’ Hoe ongepast, om er niet meer van te zeggen, is deze half poëtische taal in onderwijsboekjes voor kinderen, waar alles op eenvoudigheid en duidelijkheid aankomt! Wat beteekent het: ‘De engel der waarheid zweefde boven zijn graf. - Zijne scheiding van hun is hemelvaart.’?
Doch genoeg, en reeds meer dan genoeg, om den geest van het boekje te doen kennen. Wij hebben van hetzelve zulk een breedvoerig verslag gegeven, omdat wij ons niet herinneren, in onze taal een godsdienstig onderwijsboek gelezen te hebben, waarin de geest der gewone Duitsche Neologie zoo duidelijk doorstraalt. Wij hopen, dat het bij deze proeve, om gemelde Neologie op onzen bodem over te planten, zal blijven.





{==581==} {>>pagina-aanduiding<<}

De Belofte van Jezus Christus aan zijne Kerk, verheerlijkt in de weder komst van Paus Pius VII te Rome. Door Bartholomeus Doorenweerd, R.P. te Kampen. Te Deventer, bij J.W. Robijns. 1814. In gr. 8vo. 38 Bl. f :-6-:

De Heer Pastor doorenweerd had een bekwamer en welsprekender man in zijne plaats verlangd; wij meenen echter, dat hier het werk in zeer geschikte handen was, en twijfelen ook geenszins, of de goedkeuring der toehoorders zal hem tot de uitgave dezer Leerrede hebben aangemoedigd. Hoewel wij tot de genen behooren, die, volgens de gedachten van dezen eerwaardigen Geestelijke, buiten het scheepje van Petrus zijn, zoo verklaren wij echter gaarne, dat de lezing van dit stukje ons wezenlijk genoegen gaf, en dat wij hetzelve den catholijken en oncatholijken durven aanprijzen, zoo wegens den belangrijken inhoud, als wegens geregelde orde en duidelijkheid, en den gematigden toon, welke zoodanig is, als men met billijkheid van den Roomschcatholijken Geestelijke wachten kan. Wij verblijden ons daarover opregtelijk, en wenschen, dat de hartelijke overeenstemming van iederen landgenoot, in de zoo billijke vreugde over den val van den zetel van geweld en dwang, (ook over het geweten, zoo wel als van ieder ander menschelijk gevoel en de dierbaarfte regten) hoe langer hoe meer de gemoederen zal doen overeenstemmen in onderlinge belangstelling en achting: en bij deze herinnering aan den aanval op de Catholijke Kerk door Buonaparte; het gedrag van Paus Pius VII daaronder; en de wijze, waarop God deze Kerk over hare vijanden heeft doen zegevieren, deelen wij van harte in de vreugde over dezen zegen, en wenschen onze Christen broeders even hartelijk andermaal geluk met de aswending van het onlangs wederom zoo dringend gevaar, en voor verstand en hart den besten ze-
{==582==} {>>pagina-aanduiding<<}
gen bij dit en soortgelijke geschriften. Matth. XVI:18 is de welgekozen tekst.

Jaarboeken der Genees-, Heel- en Natuurkunde, uitgegeven door het Genootschap: Arti salutiferae, te Amsterdam, enz. IIden Deels 3de Stuk. Te Amsterdam, bij L. van Es. 1814. In gr. 8vo. VIII, 210 Bl. f 2-8-:

De theoretische afdeeling bevat, in dit Stuk, eene verhandeling van Dr. hegewisch, te Kiel, over de aanwending der kwik in ontstekingsziekten, overgenomen uit het Journal van mufeland. Het is bijzonder over de zoete kwik, dat hier gesproken wordt, en waarvan hufeland het gebruik in exsudative ontstekingen zeer aanprijst. In het praktische gedeelte komt eene waarneming van Dr. kirchner voor, welke ter nadere bevestiging kan dienen van het nut, hetwelk men, in dergelijke ziekten, van dat geneesmiddel trekken kan. Volgens hufeland, komt het voornamelijk te pas in de ontstekingen van die organen, welke niet uit celweefsel, maar uit een bijzonder parenchyma bestaan, en ook alleen bij eene wezenlijke ontsteking, eene vermeerderde werking der vaten, en overvloediger vorming der vezelstof in het bloed. Wij gelooven, dat elk ervaren Arts met den Schrijver en de Redacteurs overtuigd zal zijn, dat de kwik, in dergelijke kwalen, dikwijls beslissend werkt. Wij voor ons ten minste zagen er meermalen eene goede uitwerking van; meer echter bij kinderen, dan bij volwassenen. Intusschen blijven wij nog altijd huiverig bij het gebruik van dat, zoo wel als van vele andere geneesmiddelen uit de klasse der metalen, omdat de ondervinding zoo duidelijk leert, dat hunne werking op het menschelijk ligchaam even zoo langdurig als gewelddadig, en meestal langzaam en sluipend is. - Wat het theoretische,

{==583==} {>>pagina-aanduiding<<}
of eigenlijk wetenschappelijke, der verhandeling betreft; het hoofddenkbeeld van hufeland komt hierop neêr, dat de kwik de al te weelderige voortbrenging van stof (reproductie, vegetatie) in het bewerktuigd gestel te keer gaat. Deze stelling wordt niet zoo zeer juist bepaald, duidelijk ontwikkeld en overtuigend betoogd, maar meer daarover zoo wat op zijn Fransch gediscoureerd; en in 't voorbijgaan leeren wij, dat cancer mammae stoffelijke waanzin, hydrops ovarii bloodaardigheid en krachtelooze zotheid der voortbrengende natuur is. Gewigtige ontdekking!
De letterkundige afdeeling bevat, volgens gewoonte, eene korte opgave van den inhoud der voornaamste buitenlandsche tijdschriften, benevens verslag van eeni ge, zoo in- als uitlandsche, geschriften.
Behalve de waarneming van Dr. kirchner, hier boven reeds vermeld, bevat de praktische afdeeling het vervolg der in het vorige Stuk afgebrokene waarnemingen van landskroon, betreffende de plaatsing van den moederkoek in een' zak. Men zal dezelve met genoegen lezen, doch in 't bijzonder de aanmerking van den ervaren Schrijver der overweginge waardig vinden, dat hij namelijk deze bijzonderheid in Overijssel nimmer, in Noordholland zoo dikwijls waarnam, en, zoo veel hem voorkwam, altijd bij zenuwzwakke vrouwen. Welk een oorzakelijk verband zoude hier plaats hebben? Wij hopen, dat de Heer landskroon zich verledigen zal, dit onderwerp nader tot een punt van zijn onderzoek te maken.
Er volgen van denzelfden Verloskundige twee waarnemingen over de achteroverbuiging der zwangere baarmoeder, welke wel niet veel bijzonders bevatten, doch echter leerzaam zijn, wegens de duidelijke voorstelling der met oordeel gekozene en met volharding gevolgde handelwijze. In deze gevalien schijnt de verhinderde pislozing wezenlijk gevolg en niet oorzaak der achteroverbuiging geweest te zijn.
De laatste verhandeling in deze afdeeling is zeer be-
{==584==} {>>pagina-aanduiding<<}
langrijk. Zij is van den Hoogleeraar parrot, en loopt over de in den laatsten oorlog ontstane typhus, en een nieuw geneesmiddel tegen dezelve. Dit geneesmiddel is de azijn, lepelswijze, enkel of met water vermengd, toegediend. Eene wetenschappelijke beschouwing dezer ziekte gaat de waarnemingen vooraf, welke ons de krachtdadige werking van dit middel leeren kennen. Parrot merkt de gemelde koorts aan, als ontstaande uit eene rottende gisting, hetzij van bedorven of althans min voegzaam voedsel, of wel van een' te grooten overvloed van gal, na langdurig vasten. Hij verklaart daaruit de zich voordoende verschijnselen op eene zeer voldoende wijze. En schoon zijne beschouwing niet van eenzijdigheid is vrijte pleiten, en hij al te zeer op de sappen ziet, is het niet te ontkennen, dat men van zijn gezigtpunt de zaak in een veel helderder licht beschouwt, dan door alleen op de vaste deelen te letten. Doch, hoe men over de theorie denke, de geneeswijze zelve verdient nader beproefd te worden; doch wij moeten tevens doen opmerken, dat dezelve zoo vonkelnieuw niet is, als zij hier wordt voorgedaan; daar de bestrijding van dergelijke ziekten met plantenzuren, tamarinden, bessensap, citroensap, wijnsteenzuur enz., en, bij duidelijker sporen van ontmenging, met minerale zuren, bij Geneesmeesters van den ouden stempel eene gewone zaak is.
Berigten van eenige, voor onze kunst, merkwaardige sterfgevallen, waaronder dat van den eenigen reil wel bijzonder treft, besluiten dit Stuk, waarvan de inhoud ons, over het geheel, belangrijk is voorgekomen.





{==585==} {>>pagina-aanduiding<<}

Dagboek van eenen Duitschen Officier, over zijnen Veldtogt in Spanje, in het jaar 1808. Uitgegeven door P.J. Rehfues, Hofraad van den Kroonprins van Wurtemberg. Te Groningen, bij W. Zuidema. 1815: In gr. 8vo. VIII en 236 Bl. f 1-16-:

Dit boek is noch eene Geschiedenis, noch eene Landbeschrijving: maar wanneer het waar is, dat de Geschiedenis uit goede gedenkschriften, gelijk de Aardrijkskunde uit goede reisbeschrijvingen, moet worden opgemaakt, zoo is hier voor beiden eene niet onbelangrijke bijdrage voorhanden. Het is een verhaal van den Badenschen Lt.-Kolonel von grollmann, gedurende zijnen veldtogt (1808 en 1809) als Majoor van een hulpregiment in Spanje geschreven, waar hij napoleon vooruitging, en kort na zijn vertrek ook naar Duitschland werd opgeroepen. Het loopt dus over een gewigtig, genoegzaam beslissend, tijdstip der nieuwere Geschiedenis: over den eersten tegenstand van Spanje tegen den Verdrukker van Europa, en over dat merkwaardige Land zelve, weleer het brandpunt van godsdienstigen en staatkundigen zieledwang, gelijk in onze dagen de wieg der vrijheid van denken, schrijven en handelen; eene vrijheid, die het, helaas! niet voor zichzelve heeft mogen verwerven.
Wij zien in dit boek napoleon slechts eene enkele maal zelv' op den voorgrond, maar des te meer zijne helpers en beulen, in een' afgrijselijken wedstrijd van barbaarschheid tegen dat min beschaafde, maar ook min afgeslepene Volk, 't welk zijnen hartverterenden wrok over de verraderlijkste behandeling ook aan onschuldigen, aan ongelukkigen, aan Duitsche soldaten koelt, door napoleon als slagtvee naar het Schiereiland gedreven. Wij zien haat tegen haat, moorden tegen moorden overgesteld, en het plegtig, maar ontzettend, schouwspel van eene Natie, die als één

{==586==} {>>pagina-aanduiding<<}
eenig man haren overweldiger vloekt, en zich geene moeite geeft zulks te verbergen, maar liever, dan van 's dwingelands wenken te vliegen, den dood, en wat in aller pijnen magt is, verkiest; - van hare verdrukkers, die steden uitplunderen, uitmoorden en verbranden, sidderende vrouwen uit de kelders halen, schenden, en dan ‘het krimpende, half ontzielde ligchaam in de vlammen van haar eigen huis werpen;’ die de vrouw van een' Arts willen verleiden, en, op hare weigering, den man als spion doodschieten! De waarheid van dit alles, zoo als wij het hier geboekt vinden, blijkt genoegzaam uit den lossen, vertrouwen inboezemenden, zelfs meer nalatigen dan opgesmukten stijl; ook uit het ontzag - den eerbied, zouden wij bijna zeggen - des Schrijvers voor den Exkeizer, en zijne genegenheid voor de Fransche Natie, die hem beletten moest, iets te zijnen of te hunnen nadeele te verdichten.
Veel belang boezemt dus dit kleine geschrift, niet slechts aan den opdelver der oorzaken en gevolgen van de jongste gebeurtenissen, maar ook aan den algemeenen Lezer in. Echter treedt hij, nopens zijne, wel eers min gewigtige, daden en togten in wat veel bijzonderheden, die alleen de aandacht van den krijgskundigen van beroep verdienen. Nogtans moet men er bijvoegen, dat hij dit gebrek door het spoedig invlechten eener Anecdote, eener aardrijkskundige bijzonderheid, enz. dadelijk verhelpt, en over 't algemeen zeer aangenaam verhaalt, enkele brokken van dat hoogere pathos uitgezonderd, waarin de Duitschers zich zoo gaarne verliezen. Onder het lezen hebben wij den man waarlijk lief gekregen. Hij was, te midden der gruwelen des bloedigsten Oorlogs, in weêrwil zijner ondergeschiktheid en van zijnen moed, zoo goed, zoo zacht, zoo menschelijk! Menigmaal sleept verlangen naar zijn Vaderland hem weg in vurige uitboezemingen; en het is slechts die heillooze zucht naar krijgseer, welke ook den besten in het Fransche leger de onregtvaardigste aanvallen boven vreedzame rust deed verkiezen, welke

{==587==} {>>pagina-aanduiding<<}
hem de eervolle terugroeping naar Duitschland bij zijnen Souverein, uit het met bloed en puin en roof bedekte Spanje, deed ontvangen, als ware hij van den donder getroffen. (Bl. 205.) Hij stelde, waar hij slechts kon, de ongelukkige Spanjaarden, die men opving en tot den strop verwees, in vrijheid. Een gezegde van eenen Duitschen Generaal, schäfer, een' krijgsmakker van den Schrijver, vonden wij waarlijk groot. Er moeten drie Spanjaards opgeknoopt worden. De Nassauers, huns ondanks met dit werk belast, laten telkens den armen zondaar naar beneden vallen. ‘Generaal!’ roept een Fransche bloedhond schäfer toe, ‘uw volk past slecht op.’ - Ja, antwoordt de edele man, het zijn slechte beuls, maar goede soldaten! -
Op dezelfde wijze handelde de Schrijver van dit boek: en hij mogt dan al, door de schitterende hoedanigheden van Spanje's Troonroover verblind, door besef misschien van militaire ondergeschiktheid gedreven, geen kwaad van hem uit den mond van een' Franschman willen hooren, (bl. 222) den Spanjaarden nogtans nam hij het nimmer kwalijk, wanneer zij hunnen haat tegen den vijand van hun Vaderland, zelfs overluid, aan den dag leiden. Hij zegt zelfs ronduit: ‘De Maarschalk bessières beheerschte de noordelijke Spanjaards met de ijzeren roede van zijnen Gebieder.’ Slechts de verraderlijke sluipmoorden, door de onderdrukte Natie gepleegd, hoezeer deze misschien daarin hare éénige redding, bij de toenmalige overmagt der verdrukkers, meende te zien, keurt hij af, zonder die immer te vreezen. Inderdaad hebben de Russen en Pruisen naderhand getoond, dat men een' invallenden vijand kan beteugelen, zonder tot zulke, voor de zedeleer en menschelijkheid toch altijd onbestaanbare, middelen de toevlugt te nemen.
Het boek loopt, zonder in hoofdstukken of paragrafen verdeeld te zijn, door; hetwelk echter niet zoo hinderlijk is, als dat het plotselijk begint, zonder den

{==588==} {>>pagina-aanduiding<<}
Lezer eenigzins op het standpunt te plaatsen, vanwaar hij de krijgsverrigtingen moet beschouwen. Wij zullen dit gebrek met een woord trachten te verhelpen. Het was in October des jaars 1808, toen Madrid, na de nederlaag en gevangenneming van den Franschen Generaal dupont door castannos, het juk had afgeschud, en nu geheel Spanje, onverdeeld, in naam van ferdinand VII, tegen den zoogenoemden Koning jozef in 't harnas stond, welke een goed heenkomen naar Vittoria gezocht had. Napoleon, pas uit Ersurt, waar hij een mondgesprek met Keizer alexander gehouden, en zich van deszelfs onzijdigheid verzekerd had, teruggekomen, deed nu bijna de geheele massa zijne reuzenmagt tegen Spanje optrekken. De Schrijver was met zijn regiment onder de voorhoede. Eerst woonde hij eenige schermutselingen in Biscaye, daarna den veldslag bij den Durange bij, dringt daarop met het groote leger verder in Spanje door, doch niet langs den naasten weg, zoo als de korpsen onder napoleon's onmiddellijk bevel, maar met de ligte troepen door de noordwestelijke streken van Oud-Kastilië en Leon, welke hij van vijanden zuiverde, en dus ook Madrid bereikte. Na eenige rust in die Hoofdstad, ging het, in Januarij 1809, los op Talavera aan den Taag, waar de Schrijver een' tijdlang stond, en meer van de geheime dan openlijke aanvallen des vijands te duchten had. De plaatsbeschrijvingen van het groote Spaansche gebergte, van Biscaye, Reynosa, Palencia, Valladolid, Segovia, het Escuriaal,
Madrid, (vrij omstandig) Talavera en de omstreken van Burgos en Vittoria, wisselen de oorlogsen moordtooneelen zeer aangenaam af, doch vertoonen ons tevens Spanje (onaf hankelijk van de toenmalige omstandigheden) als in het diepste verval. ‘Vele dorpen, die voor 80 jaren 60 tot 100 huizen telden, hebben nog slechts 5 tot 10. Hoopen van nog onopgeruimd puin wijzen de plaatsen aan, daar te voren talrijke familien haar asdak vonden. Valladolid,’ dat

{==589==} {>>pagina-aanduiding<<}
in omtrek wel de grootste stad van Europa schijnt, ‘telt niet meer dan op zijn hoogst 20,000 inwoners; en Segovia, nog met 8 à 10,000 menschen bevolkt, schijnt eertijds viermaal zoo veel bevat te hebben.’ - Mogten toch alle voorstanders van verduistering, monnikengeest, onverdraagzaamheid, Jesuitismus en Inquisitie, (gelijk er, helaas! nog maar te velen zijn) dit ter harte nemen, en in den toestand van het nu andermaal door die monsters geteisterde Spanje het lot van alle die landen zien, welke in hunne ijzeren klaauwen vallen!
In de vier, vijf regels, die wij uit de vertaling hebben overgenomen, zal men reeds eene stuitende fout ontdekken. Wat is hier afdak? Eenvoudig het Hoogduitsche Obdach, huisvesting, gelijk wij, zonder het origineel voor ons te hebben, als zeker durven stellen. In 't geheel krielt de vertaling van onnaauwkeurigheden, en vooral van bastaardwoorden. Wij begrijpen wel, (en voor die het niet begrijpt, heeft o.z. van haren het met een kluchtig voorbeeld opgehelderd) dat vooral in Oorlogsverhalen zekere ruimte aan onduitsche bewoordingen moet worden toegekend; dan deze ruimte heeft toch hare grenzen, en korrigeren, kanaille, (te misselijker staat dit door de k) domestieken, vegetatie, pièces, (en honderd andere meer) en Germanismen, of misschien Provincialismen, (de Vertaler hoort in Drenthe t'huis) als henkersknechten enz., komen in de Nederduitsche schrijftaal niet te pas.






Levensbijzonderheden van Pieter Adriaansz. van de Werff, Burgemeester der Stad Leyden, ten tijde van hare beide belegeringen door de Spanjaarden in de jaren 1573 en 1574: meest uit ongedrukte stukken verzameld, door Jona Willem te Water. Te Leyden, bij Haak en Comp. 1814. In gr. 8vo. 188 Bl. f 1-12-:

Onder de groote Mannen, die tot de grondlegging en be-
{==590==} {>>pagina-aanduiding<<}
vestiging van de vrijheid onzer Voorouderen hebben medegewerkt, verdient de onsterfelijke Burgemeester van de werff in den eersten rang geplaatst te worden. Zijn naam, zijn beleid en heldenmoed leven in het hart van elken Nederlander, en alles, hetgeen op zijnen persoon, karakter en daden betrekking heeft, moet ons buiten twijfel de hoogste belangstelling inboezemen. De beroemde Hoogleeraar te water heeft zich derhalve door de uitgave van dit werkje eenen dubbelen lof verworven; daar hetzelve eene aanmerkelijke bijdrage oplevert tot de geschiedenis onzes Vaderlands, en teffens eene eenvoudige, maar opregte hulde bevat aan den roem des verdienstelijken Burgemeesters. Het is waar, men vindt hier geene uitbundige lofspraken. De Schrijver volgt den onopgesmukten toon des verhaals, en laat den Lezer beslissen. Maar, daar groote daden spreken, zijn ook geene lofredenen, geene aanprijzing noodig.
Oorspronkelijk maakten deze Levensbijzonderheden het onderwerp uit eener Verhandelinge, door den Hoogleeraar op den 3den van Wijnmaand 1806 (den jaardag van Leydens ontzet) in eene openbare vergadering van de Maatschappij der Nederlandsche Leiterkunde voorgelezen, en werden, ingevolge het billijk oordeel der gemelde Maatschappij, in het IIden deels 1ste stuk harer werken opgenomen. Instusschen besloot de Heer te water, na daartoe verlof verzocht en verkregen te hebben, ook tot de afzonderlijke uitgave van dit werkje; te regt oordeelende, dat hetzelve aan alle beschaasde en regtschapen Vaderlanders ten hoogste welkom wezen moest. Wij voor ons ten minste ontvingen met dankbaarheid en aandoening dit geschenk van den vijfenzeventigjarigen Grijsaard, en vertrouwen onzen Lezeren geenen ondienst te zullen doen met de mededeeling van den hoofdinhoud des geschrifts.
Pieter adriaansz. van de werff werd den 14den van Zomermaand des jaars 1529 te Leyden geboren. Zijne ouders waren adriaan maartensz. vermeer en clara claasdochter. Den toenaam van van de werff, die zijnen geslachtnaam schijnt verdrongen te hebben, ontleende hij waarschijnlijk van eene zeer groote werf, welke tot zijne lederbereiding en zeemtouwerij gebruikt, en achter zijn woonhuis gevonden werd. Zijn vader, een ijverig aanhanger der Doopsgezinde Gemeente, werd bereids in den jare 1537 het slagtoffer der Spaansche vervolging, behal-
{==591==} {>>pagina-aanduiding<<}
ve onzen van de werff nog drie zoons en eene dochter schterlatende. Voor dat van de werff nog in eenigen aanzienlijken eerepost geplaatst was, trad hij in den echt met eva laurensdochter, en na haren dood met ida van tol. Bij de eerste verwekte hij drie, bij de laatste geene kinderen. Uit zijn derde huwelijk met maria duyst van voorhout sproten twee zoons en vier dochters. Door eene der laatsten, clara duyst van de werff, gehuwd met bartholomeus jansz. van assendelft, is het geslacht van van de werff tot op onze tijden voortgeplant, en verbonden met verscheidene aanzienlijke Hollandsche geslachten, zoo als in het breede wordt aangetoond in een' uitvoerigen Stamboom, die onder Bijlage B aan het einde van het werkje gevonden wordt.
In het jaar 1568 werd van de werff, als der Hervormde Leere toegedaan, met twee zijner broederen, adriaan en nicolaas, en nog drie-en-veertig andere Leydenaren, door den Hertog van alva gebannen, en zijne goederen verbeurd verklaard. Hij was reeds in den aanvang des zelfden jaars naar Embden geweken, ten einde de wraak van alva te ontgaan, die de Onroomschen aan vele oorden op éénen nacht tevens trachtte te verrassen; doch kort daarop waagde hij het, op geheimen last van Prins willem den I, wiens vertrouweling hij was, in stilte naar Holland te komen. Door het kwalijk afloopen der pogingen van den Prins tot redding der Nederlanden, in 1568, vond van de werff zich verpligt, andermaal de wijk te nemen. Spoedig, echter, keerde hij terug, in 1570, om, uit naam van willem den I, in den Haag, te Rotterdam, Delft, Leyden en andere steden heimelijke contributien in te vorderen, en de burgers tot het behartigen der goede zaak aan te sporen. Hij kweet zich van dien last met het beste gevolg en onkreukbare trouw, keerde in het begin des jaars 1571 naar Dillenburg, en deed den Prinse verslag van den uitslag zijne pogingen. Weinig tijds daarna trad hij, uit deszelfs naam, in onderhandeling met eenige uitgeweken Regenten der voornaamste steden van Holland, en was in meer andere zaken van belang den Vorst met ijver behulpzaam. Hij bleef te dien einde tot Wijnmaand 1571 te Wezel gevestigd; waarop hij, ter verbetering zijner omstandigheden, die door zijnen ijver voor de gemeene zaak niet weinig geleden hadden, zich naar Hamburg begaf, om

{==592==} {>>pagina-aanduiding<<}
daar, gerugsteund door een vrijgeleide van den Prins, zijnen Handel ongestoord te kunen voortzetten. Dit verblijf was van korten duur. In 't begin van 1572 bevond hij zich reeds weder te Dillenburg, waar hij het overschot der door hem ontvangene penningen aan den Prins ter hand stelde. Den aanslag op de Stad en het Graafschap Zutphen, hetwelk onder de gehoorzaamheid van willem gebragt werd, hielp van de werff al mede voltrekken. Hij begaf zich omtrent dien tijd naar Xanten, in Kleefsland, waar, in eene geheime vergadering der afgevaardigden van eenige Hollandsche steden, onder andere besloten werd, met Koning karel van Frankrijk in schriftelijke onderhandeling te treden. Van eenen open lastbrief van willem den I voorzien, ging van de werff ten derdemale naar Holland op reis in Zomermaand des jaars 1572, met volmagt zoo wel tot invordering van penningen, als tot verrigting van alles, hetgeen ten gemeenen nutte noodzakelijk was. Hij kwam over Schoonhoven en Gouda te Leyden, en van daar met lijfsgevaar naar Haarlem, welke stad hij overhaalde, om, met de anderen, zoo spoedig mogelijk, eene Staatsvergadering te beleggen. Van hier naar Delft gezonden, vertrok hij weldra, des verzocht, naar sonoy, Gouverneur van Noordholland, en verkreeg van dezen twee vaandels krijgsvolk, toen, onder het bevel van lazarus mulder, aan de Zandpoort liggende, ter bezetting van Delft. Doch deze soldaten werden onder weg geslagen, en van de werff nam met den Kolonel, dien hij het leven redde, in aller ijl de wijk naar Alkmaar, en vandaar naar
Leyden. Inmiddels bleef hij met denzelfden ijver werkzaam in het volvoeren van den last, door den Prins aan hem opgedragen; doch zag zich weldra in zijne welmeenende pogingen gestuit door dezelfde Staatsvergadering, tot welker bijeenroeping hij zoo veel had toegebragt. Reeds had hij, met verlof van den Baljuw van Rijnland, ten platten lande, en ook naderhand te Delft, eene vrij aanzienlijke somme verzameld, toen men goedvond hem te bevelen, dat hij de obligatien aan 's Lands Advocaat paulus buys en de penningen aan de Ontvangers der bijzondere steden zou overleveren, en zich zou wachten in dezer voege verder te handelen; maar dat hij de beheering dezer zaak aan de Staten zou hebben over te laten. Hoe zeer de Heer te water deze handelwijze eenigermate tracht te billijken, komt het ons echter

{==593==} {>>pagina-aanduiding<<}
voor, dat zij in het geheel niet is vrij te pleiten van ondankbaarheid en wantrouwen omtrent eenen Man, die zich altijd op de verdienstelijkste wijze gedragen, de ontvangene sommen getrouwelijk overgeleverd, en bovendien nog 1070 gulden uit zijne eigene beurs geleend had. Dit had dan ook ten gevolge, dat van de werff in eene uitvoerige Memorie, door hem opgesteld den 22 van Herfstmaand 1572, zijn gehouden gedrag opgaf en verdedigde. Bij de terugkomst van den Prins in Holland, in Wijnmaand 1572, herkreeg van de werff zijnen invloed. Hij werd door de Staten naar Delft ontboden, en belast met de betaling der achterstallige soldij van het krijgsvolk, hetwelk te Sassenheim en Haarlem gelegerd was. Onderweg was het geld bijna in handen der Spanjaarden gevallen: men bragt het echter behouden binnen Leyden. Hier wachtte onzen van de werff een nieuw gevaar. De soldaten van lazarus mulder, die, aan de Zandpoort geslagen, naar Leyden gevlugt waren, eischten, op het gezigt van het geld, de volkomene voldoening hunner achterstallen, en geraakten, toen hun zulks geweigerd werd, in woede. Van de werff alleen waagde het, de muitelingen te naderen, en trachtte hen te bevredigen; doch zou ongetwijfeld het slagtoffer hunner gramschap geworden zijn, indien mulder hem niet, met gevaar van zijn eigen leven, beschermd had. Men bragt hen toen met goede woorden, en naderhand met betaling van 2000 gulden, tot bedaren; terwijl ook de soldij der overige krijgsknechten, te Sassenheim verzameld, voldaan werd. - Nu zocht van de werff, op het einde des jaars 1572, als ambteloos burger, zijnen koophandel buitenslands te hervatten, en verkreeg te dien einde een vrijgeleide van den Prins, (31 Jan.
1573;) doch, den 17 van Bloeimaand daaraanvolgende, onder Leydens Burgemeesteren verkozen, en weldra tot derzelver Voorzitter aangesteld zijnde, zag hij zich weder in zijn voornemen te leur gesteld. In dien post nam hij, op bevel des Prinsen, den Graaf van der marck, die zich te Leyden ophield, in verzekering, en gedroeg zich kort daarop, in de beide belegeringen van 1573 en 1574, met een beleid en heldenmoed, die zijnen naam vereeuwigd hebben, en te bekend zijn, om er bij stil te staan. De lofdichten onder zijn afbeeldsel, zijn gedenkteeken en grafschrift in de Hooglandsche kerk, en het eervol getuigschrift, door de Regering van Leyden in het jaar 1588 aan

{==594==} {>>pagina-aanduiding<<}
hem verleend, verkondigen om stirjd zijne zelfopoffering en edelmoedigheid in die benaauwde omstandigheden. Zijne tijdgenooten vergaten niet, eene gepaste hulde aan zijne verdiensten toe te zwaaijen. Nog tienmalen werd hij tot Burgemeester, viermaal tot Schepen, tweemaal tot lid der Staten van Holland benoemd. Hoezeer nu van de werff van harte aan Prins willem verkleefd was, betoonde hij zich echter wars van alle vleijerij, en aarzelde zelfs geen oogenblik, om tegen de verandering, door denzelven in de Magistraat der stad in 1574 gemaakt, te protesteren, en de voorregten van Leyden met kracht te verdedigen. In hetzelfde jaar 1574 werd hij met hendrik van brouckhoven tot Commissaris Generaal der Vivres aangesteld, op eene jaarwedde van 400 gulden, op voorwaarde, dat zij beiden, ieder voor zich, en niet voor elkander, aansprakelijk zouden zijn. Hij kweet zich van dien post met zijne gewone braafheid en naauwkeurigheid; doch, toen hij, vier jaren daarna, om ontslag, en teffens om voldoening zijner voorschotten, ten beloope van 578 gulden, verzocht, wees men hem op den desolaten boedel van hendrik van brouckhoven, die 571 gulden bij het land ten achtere gebleven was; men stoorde zich niet aan zijne verzoekschriften, en zonder tusschenkomst van Prins willem, in 1583, zou de goede man misschien nimmer voldaan zijn geworden. Eenigen tijd te voren (in 1580) had van de werff zich ook bij geschrifte vervoegd tot Prins willem, met verzoek, dat de voorschotten van 1070 gulden, door hem van Hooimaand 1570 tot Bloeimaand 1572 gedaan, mogten worden afbetaald of vergoed op zoodanige wijze, als voor den Lande het minst schadelijk zijn zou. Dit smeekschrift werd door zijne Hoogheid met dringende aanbevelingen aan de Staten toegezonden, die, hoezeer in Hooimaand 1581 nogmaals door een'
brief van den Vorst ter voldoening aangemaand, en in Lentemaand 1582 door van de werff in persoon daarom verzocht, de zaak echter slepende hielden, zoodat zij, naar het schijnt, nooit haar volkomen beslag gekregen heeft. Behalve de hooge Regeringsposten van Leyden, bekleedde van de werff, tegen het einde des jaars 1575 en vervolgens, nog verscheiden nuttige bedieningen, die wij kortheidshalve overslaan. In 1578 werd hij benoemd tot lid eener Commissie, aangesteld tot vordering der zaken van het Gemeeneland van Holland,

{==595==} {>>pagina-aanduiding<<}
en in 1579 tot Rooijeermeester ter vereffening der stads schulden en rekeningen. In 1580 bragt hij, door beleid en bedaardheid, veel toe tot het stillen der kerkelijke oneenigheden, die reeds in 1578 te Leyden ontstaan waren. Doch zijne vaderlandsliefde vond een ruimer veld na den dood van willem den I. Hij verscheen, uit naam van Leyden, ter dagvaard, in Hooimaand 1584. Op last der Staten, trad hij in onderhandeling met de Afgevaardigden van Zeeland, ten einde bij voorraad in de regering des Lands te voorzien, als ook met den Grave van hohenlohe, den Heer van marquette, enz. om te handelen over het ontzet der stad Gent, en de middelen, daartoe noodig, te bewerkstelligen. In 1586 ontving hij van de Staten van Holland eene aanstelling tot lid van het Collegie der Gecommitteerde Raden; doch, niet genegen zijnde Leyden op den duur te verlaten, beriep hij zich, ter verontschuldiging, op de zorg, die hij niet alleen voor zich en de zijnen, maar ook voor de minderjarige weezen zijns broeders dragen moest, en volhardde, niettegenstaande alle aanmaningen en bedreigingen, standvastig in zijn regtmatig besluit; hoewel hij geenszins in gebreke bleef, om in 1586 gedurende vele maanden de Staatsvergadering bij te wonen. Hier beletten van de werff, johan van der does en paulus buys, door hunnen invloed en tusschenkomst, dat de Akademie door leycester van Leyden naar Utrecht verplaatst werd, waarvoor men sterk gevreesd had. Ook werd de eerstgemelde gemagtigd, om met den President en Raden van den Hove Provinciaal over de zaak van den beruchten jacob reingoud te raadplegen. Op aandrang der Staten, verzelde hij Prins maurits, in 1587, op zijnen togt naar
Braband; terwijl zijne Hoogheid in 1588 hem, bij een' eigenhandigen brief, verzocht, om hem door zijnen invloed tot ontzet van Geertruidenberg de behulpzame hand te willen bieden. Dit verzoek had ten gevolge, dat Leyden in deze dringende behoefte voorzag met het opbrengen van 12000 gulden. In het jaar 1600 vinden wij van de werff nog werkzaam als lid eener Commissie ter verbetering en verpachting der gemeene middelen; doch na dien tijd schijnt hij geene openbare bedieningen meer bekleed, maar integendeel zijne laatste jaren in rust en stilte doorgebragt te hebben, tot dat hij zijne nuttige en roemrijke loop-
{==596==} {>>pagina-aanduiding<<}
baan eindigde, op den 5 van Louwmaand 1604, in den ouderdom van vijfenzeventig jaren.
Ziet daar, Lezers, eene beknopte Levensschets des grooten Burgemeesters! De berigten zijn door den Heer te water meestal ontleend uit de Notulen der Staten en andere Archieven, als ook uit de papieren, die hem door de nog levende Afstammelingen van van de werff gulhartig zijn medegedeeld. Onder dezelve is vooral belangrijk een verhaal der handelingen van van de werff sedert 1568, door hemzelven opgesteld en geschreven. Hetzelve is, benevens een Latijnsch vers van den Heer marron en het bovengemelde Geslachtregister, als bijlage achter aan het werkje gevoegd; terwijl het geheel besloten wordt door een Naschrift, waarin de Hoogleeraar zijne hartelijke vreugde den teugel viert, over de herstelling van den plegtigen jaarlijkschen Dankdag ter gedachtenis van Leydens Ontzet; eene vreugde, die het doorslaandst bewijs oplevert van den echt godsdienstigen en vaderlandschen geest des Opstellers. Dezelfde gevoelens zijn met geen minder kracht en rondheid ontwikkeld in het slot der Voorrede, hetwelk wij, als eene nuttige les voor alle Geschiedschrijvers, aan het einde onzer beoordeeling plaatsen zullen. ‘Ik schreef en sprak,’ zegt de Hoogleeraar, ‘naar mijne standvastige gewoonte, die, als Geschiedschrijver, nooit iemands gunste zocht, en niemands haat vreesde, in 't jaar 1806 met dezelfde vrijmoedigheid, welke ik heden gebruike. Dat meer is, ik heb eenige aanmerkingen en uitdrukkingen, in mijn eerste opstel te vinden, en toen openlijk uitgesproken, of in 't geheel achtergelaten, of in deze uitgave merkelijk verzacht; opdat ik niet schijnen zoude, iemand mijner Land- en Stadgenooten, toen in denkwijze van mij verschillende, nu eenigzins te willen beleedigen. Eensgezindheid, zonder bedoelinge van eigene eere en voordeelen, blijve steeds de leuze en lust van allen, die hun Vaderland in waarheid liefhebben!’





{==597==} {>>pagina-aanduiding<<}

Buonaparte's Overscheping van Elba naar Frankrijk, met alle derzelver bijzonderheden en gevolgen. Door G. Bruining. Iste Stuk. In 's Gravenhage, bij J. Allart. In gr. 8vo. 113 Bl. f :-11-:

Du retour de Buonaparte, par le Comte Alex de T***. La Haye, de l'imprimerie Belgique, et Amsterdam, chez la Chaux. 8vo. f 1-2-:

Rapport sur l'état de la France fait au Roi dans son Conseil, par le Vicomte De Chateaubriand, &c. La Haye, de l'imprimerie Belgique, et Amsterdam, chez la Chaux. 8vo. f 1-:-:

Deze drie stukken hebben genoegzame overeenkomst, ten aanzien der behandelde stoffe, om bijeen geplaatst te worden. Wij laten onzen landgenoot voorgaan. Zijn werk begint met een voorberigt in eenen - zullen wij zeggen verheven, of liever zwellenden stijl? grootendeels gewijd aan den lof van wellington. Dan volgt eene aanleiding tot al het gebeurde; zijnde een zeer beknopt verslag van den oorsprong en voortgang der Fransche revolutie, enz. tot op het oogenblik der behandelde gebeurtenis, welker dadelijke beschrijving nog door eene schets van buonaparte's hulpmiddelen wordt voorafgegaan. In dit eigenlijk verhaal kan niemand, wien de berigten der nieuwspapieren nog versch in het geheugen liggen, heel veel nieuws verwachten. Het stuk behoort tot die voortbrengsels, welke hunne groote nuttigheid kunnen hebben voor de volgende geschiedenis, doch die, op zichzelve, te vroeg en te laat verschijnen, om den lezer - niet uit te lokken tot koopen, maar te voldoen, nadat hij ze gekocht heeft. Het voorwerk, echter, de genoemde aanleiding in het bijzonder, is onder dit vonnis niet betrokken, en daaromtrent mogt men van een oorspronkelijk man, door vroegere en latere uitlatingen over het politieke eenigzins bekend, met reden iet opmerkelijks verwachten. Een mensch verandert zelden geheel van denkwijze, en allerminst zoo op één stuit! Dit zal men, om het overige aan het eigen onder-
{==598==} {>>pagina-aanduiding<<}
zoek des lezers over te laten, misschien uit de volgende aanhalingen mogen proeven.
‘Straks sloeg buonaparte de Oostenrijkers bij Marengo derwijze, dat zij voor de tweede maal met Frankrijk vrede maakten. De Russische Keizer paul deed zulks insgelijks; ja Grootbrittanje volgde te Amiens het voorbeeld van al de overigen, maar verbrak dien vrede kort daarna op het onverwachtste; en men poogde Frankrijk, door een gewelddadig eindigen van buonaparte's leven, op nieuw in zulk eene verwarring te storten, als waaraan hij dat land, bij zijne terugkomst uit Egypte, door de aanvaarding van een driejarig Consulschap ontheven had.
Gelijk als nu eene vroegere hoop, van Frankrijk, bij het einde van dat Consulschap, door een heerschzuchtig en gewelddadig dingen naar dien eerepost inwendig verscheurd te zien, daardoor verijdeld was, dat men buonaparte het eerste Consulschap voor zijn gansche leven toeleide; zoo werden de pogingen, om de gehoopte verwarring door het afsnijden van zijnen levensdraad te verwekken, daardoor nutteloos gemaakt, dat men zijne magt erfelijk verklaarde, en hem den titel van Keizer opdroeg.’
- ‘Wie, zoo als wij Nederlanders, in geene herhaalde gevechten voor de Franschen had ondergedaan, kon zich geen denkbeeld van de spijt vormen, welke een herhaald bukken voor hem bijkans elken Oostenrijker had ingeboezemd; en, zonder zich die spijt te verbeelden, kon men het gedrag niet vooruitzien, dat de Oostenrijkers op den regtervleugel der Fransche Armee hielden, toen haar centrum zich in het vernielde Moscow bevond. Geen Nederlander kon zich voorstellen, dat haar regtervleugel zoo geweldig achterwaarts trekken, en buonaparte verpligten zou, om oneindig veel verder dan Smolensk te retireren, en zijne hoofdarmee, door de voortgezette retraite, voor eene geheele vernieling bloot te stellen.
Even min lieten zich de volgende gedragingen van Oostenrijkers, Pruisen, Saksen, Beijerschen en Wurtembergers, jegens hem berekenen, toen hij in het brandende Moscow binnenrukte; en nog veel minder liet het zich toen voorspellen, dat een augereau hem ontrouw worden, en hij door marmont, talleyrand, en de straks tot Pairs verhevene Senateurs, zoo als hij het noemt, verraden worden zou;

{==599==} {>>pagina-aanduiding<<}
terwijl hij het leger van den Prins van schwartsenberg tusschen twee vuren gebragt, en allen toevoer aan hetzelve afgesneden had.’
- ‘Alles werd aanvankelijk, zoo veel doenlijk, derwijze geschikt, dat de eer van het Fransche volk genoegzaam onaangeroerd bleef, en hetzelve dus met al het gebeurde wel te vreden scheen te zullen kunnen wezen. Maar die noodzakelijke voorzorg der Hooge Geallieerden werd door de vrijheden krachteloos gemaakt, welke een heer van teugellooze Boeken Bladschrijvers, Carricatuurteekenaars en drukkers in meest al de landen van Europa namen.
Gelijk als men een' napoleon, met wien de Hooge Geallieerden nog zoo kort geleden als met huns gelijken gehandeld hadden, en die, volgens het geslotene Traktaat, nog steeds den titel van Keizer kon blijven voeren, alomme als om het zeerste verguisde, zoo week men ook ten opzigte van het Fransche volk allergeweldigst af van het wijsselijk gekozene voetspoor der Hooge Geallieerden.’
De slotsom (door ons opgemaakt) is, dat men vóór en na den vrede van Amiens alle reden had om op buonaparte's hand te zijn; dat men bij den Russischen togt ten minste mogt vaststellen, dat hij zou zegepralen; en dat, ook bij de laatste gebeurtenis, de schuld toch niet geheel aan zijnen kant is! Wij betuigen daarentegen, dat wij ons verzekerd houden, dat buonaparte met zijne toenemende verbeffing nooit aan het welzijn van Frankrijk gedacht heeft; dat al het gebeurde, ten aanzien van den afval zijner bondgenooten, enz. hoogstnatuurlijk was; en dat de straf, destijds door Frankrijk benevens hem ondergaan, die der openbare tentoonstelling, zoo onvermijdelijk, zoo billijk en zoo gering was, dat het bespottelijk is, zulks als eene gegevene aanleiding tot oorlog aan te merken. Wij beroepen ons op het gezond verstand en de geschiedenis, die reeds begonnen heeft, de drijfveren van den woestaard, van den beginne af aan, in het licht te stellen; en mogen niet ontveinzen, dat wij ons somtijds aan de alhier uitgedrukte, of ook slechts aangeduide, gevoelens min of meer geërgerd hebben.
No. 2. Dit is geene historie. Het bestaat veeleer uit een aantal historisch-politieke verhandelingetjes, zoo vele hoofdstukken, met elk een bijzonder opschrift en opgave van den inhoud. De noodzakelijkheid, om buonaparte, en wel spoe-
{==600==} {>>pagina-aanduiding<<}
dig, te bespringen; het volksgevoelen bij zijnen intogt te Parijs; de onmogelijkheid om den burgeroorlog in Frankrijk tegen hem te organiseren; de militairen; de bourbons; de koningsmoorders; de geest van onderscheidene volksklassen; Keizer alexander; de Prins Regent, enz. enz.
Hoe over dit alles gehandeld worde? ei, ons dunkt, tamelijk op zijn Fransch; eene menigte woorden, mooije, klinkende woorden, en vrij wat minder zaken. De man is zoo geheel koningsgezind, ja zoo mal Bourbonsgezind, en, in zekeren zin, ook Franschgezind, dat is te zeggen b.v. met Fransche krijgsmanseer ingenomen, dat het ons tusschenbeiden wat walgde. Die Fransche koningsstam is al een verwonderlijke stam; jammer maar, dat hij voor den grond zoo weinig berekend schijnt! Deszelfs gezamenlijke takken hebben maar ééne fout, zegt de man; en dat mag eigenlijk geen fout, maar moet veeleer eene hemelsche deugd heeten: zij zijn al te goed. Buonaparte voegt er bij, dat, speciaal het hoofd der familie, wat al te veel van lekker eten en van kwinkslagen houdt; maar buonaparte verdient geen geloof. Doch, zoo als wij zeggen, die hemelsche deugd schijnt op eenen aardschen troon - men heeft Frankrijk zelfs al tot de hel gerekend - een weinigje misplaatst. Althans, het is ons nog raadselachtig, hoe deze goede meester zulk eene school vol ondeugende, diep beleedigde, kwaadaardige en wraakgierige jongens zal in orde houden, als eenmaal zijne vrienden met plak en roede zullen geweken zijn! Onze schrijver hangt zelf zulk een afzigtig tafereel van een groot deel dier knapen op, dat het waarlijk om te beven is, vooral, wanneer men dan zelfs op hetgeen hij prijst nog al wat meent te moeten afdingen. Bij voorbeeld, als hij ons vertelt, dat onder de helden van lodewijk XIV altijd eene strenge krijgstucht heerschte; dat men van dezelven geenszins den eenen dag alles vergde, om hen den volgenden ten koste des vijands te beloonen; ja dat de soldaten morden, als zich een legerhoofd, door hen te doen plunderen, onteerde, - dan maalt ons nog altijd die oude Fransche tirannij, die nieuwe te Woerden door het hoofd, en wij kunnen niet nalaten het hartig te
schudden. Met dit alles ontkennen wij geenszins, dat er veel waars en goeds in dit werkje is, inzonderheid wat daadzaken betreft, of waar het althans meer de gebeurtenissen dan de gevoelens zijn, die 's schrijvers pen be-
{==601==} {>>pagina-aanduiding<<}
sturen. Op eene enkele plaats vertoont zich zelfs belangrijke waarheid door het vooroordeel heen. Dit schijnt ons toe het geval te zijn met een ingelascht gesprek tusschen den schrijver en een lid van het Instituut; de laatste bewerende, dat 's Konings protectie van den ouden adel zijn ongeluk moest berokkenen, en hierover door den ander waarlijk belagchelijk gemaakt, doch daarom, in de zaak zelve, nog niet geheel weerlegd: het is och maar waar, wij hebben het zelven kunnen gevoelen, de nieuwe adel was geen adel; niemand had er respect voor, of benijdde hem; oudheid van geslacht en roem is het wezen van den adel, en men moet ten minste aan een ligchaam worden toegevoegd, dat zich daarop beroemen kan, zal 's grootsten Konings adelverklaring iets meer voortbrengen dan eene orde van verdiensten, met expectance voor het nageslacht. Dit gesprek is waarlijk curieus. Wij hopen, dat men de volgende aanhaling der vertalinge niet onwaardig zal achten.
‘De ontzedelijking, de eigenbaat, de afmatting en gewoonte aan omwentelingen zijn tot zoodanige hoogte, dat men bijna geenen prijs meer stelt op de wijze van bewind, waaraan men zich gaat onderwerpen. - De armee, aan gevechten en de overwinning gewoon, verontwaardigd van eenmaal te ondergebragt te zijn door het gewapend Europa, gewend wetten voor te schrijven, zich vet te mesten met roof, overal hare woede te doen werken op de stem van een opperhoofd, dien zij als onverwinnelijk beschouwde; de armee (of liever hetgeen van dezelve overschiet in haar verkankerd gedeelte) wil den oorlog, niets dan den oorlog: alles, wat hem doet haten, doet hun denzelven beminnen.
Eenige lieden, rijk geworden door schandelijke aanwinsten, die men zelfs er niet aan denkt hun te betwisten, die men hun verzekerd heeft, dalen in hun eigen geweten neder, om er verschrikkingen uit te halen. Monsters, met de zwartste misdaden der omwentelinge beladen, afzigtelijk bezoedeld met het bloed van hunnen Koning en hunner medeburgeren, droomen van het schavot, terwijl men hen slechts tot hunne wroegingen heeft veroordeeld: zij koesteren slechts vrees: deze is genoeg voor hunne straf; zij zijn niet geschapen om aan goedertierenheid te gelooven. Een opraapsel van losbandigen en schurken, grijs geworden in de misdaad, braveren, daar zij leven, de geregtigheid van hunnen tijd: zij

{==602==} {>>pagina-aanduiding<<}
willen de regeringloosheid vereeuwigen, bij ondervinding wetende, dat, wanneer men een rioel roert, het de stinkendste modder is, die bovendrijft. Eindelijk volgen eenige gevaarlijke zotten, die nog ter goeder trouwe naar de republiek uitzien, en die zich vleijen, dat schokken, beroeringen, veranderingen dezelve zullen aanbrengen. Ik vergat eene klasse van hoovaardige halzen, die, in den schoot der verwaandste natie ter wereld, van jaloezij bersten voor een ordeslint of een titel, zoo het niet eene belooning van twee dagen, of de datum oud is..... Maar ik bespeur een honderdtal menschen, de ware onderdrukkers van Frankrijk: ziedaar dezelven voorttreden, deze bezitters van verbazende, kwalijk verworven bezittingen, deze alleen geregtigde beschikkers over een willekeurig en gevloekt vermogen, deze tirannen, door den tiran uitgekozen om de ketenen te smeden, welke de natie sedert twintig jaren draagt, en die hunne slagtoffers niet willen loslaten dan aan de andere zijde van het graf. Zij zijn Frankrijk, zij vertegenwoordigen hetzelve, zoo men hun wil gelooven; zij zijn deszelfs tolken, wanneer zij de Napoleontische heerschappij met fusillades en embastillementen (dood en gevangenis) staande houden.’
No. 3. Deze stukken zijn uit de courant bekend, uitgezonderd misschien eene enkele noot. Het is zeker eene zeldzame eer, welke dit stuk wedervaart, van als een afzonderlijk boek op te treden, en - zoo wij meenen gezien te hebben dat geschieden zal - in meer dan ééne taal. Wij willen echter ons gevoelen over hetzelve (wij spreken van het rapport) niet achterhouden, noch verzwijgen, dat het bij ons, als een ministerieel stuk beschouwd, op zeer lagen prijs staat. Bij zoodanig een komen geene bloempjes, geen dichterlijke zwier, maar zaken, maar naauwkeurigheid, en vooral bondigheid, te pas. Misschien evenwel, dat het juist hierom beter in den boekwinkel dan op het bureau, aan het toilet dan in de handen der staatkundigen voegt. Wij wenschen de regte liefhebbers van den, inderdaad, schitterenden schrijver geluk met de aanwinst, en begrijpen, dat wij in de stoffe dezer stukken, ter eigenlijke beoordeeling, niet te treden hebben. De Koning is weder op den troon, althans in de hoofdstad!... Dat hij er veel goeds, bekwame ministers, trouwe dienaars, (zoo er één is) dat hij er eenmaal rust, orde en geluk vinde, of helpe daarstellen! Het zij zoo!





{==603==} {>>pagina-aanduiding<<}

Cajus Marcius Coriolanus. Treurspel. Naar De la Harpe, door Mr. J. van 's Gravenweert. Te Amsterdam, bij A. Mars. In kl. 8vo. f :-8-:

Wij houden dit stuk van de la harpe voor geen meesterstuk, en het is, naar ons oordeel, niet te vergelijken met de voortbrengselen van corneille en racine, zelfs niet met die van voltaire. Dan, ondanks de menigvuldige gebreken, welke het bezit en de Vertaler ook heeft opgemerkt, is het eene overbrenging in onze taal niet onwaardig. Zoo lang toch onze Nationale Schouwburg geenen genoegzamen voorraad van eigene producten bezit, en men zich moet behelpen met den wansmaak der Duitschers, zien wij dergelijke stukken, die althans de echte modellen naderen, en zoo al niet in den geest, ten minste in de manier van racine zijn geschreven, met genoegen vertoonen. De vertaling, schoon op eenige plaatsen ver beneden het oorspronkelijke, is, over het geheel genomen, gelukkig uitgevallen. Die weten, hoe moeijelijk het is, soortgelijke poëzij in vloeijende en krachtige Nederduitsche verzen over te brengen, zullen zich te vreden houden met den arbeid des Heeren van 's gravenweert, die voor dit vak bijzonder berekend schijnt, en dien wij, met volle ruimte, durven aanmoedigen, om een' stap verder te gaan, en ons Nationaal Tooneel met een oorspronkelijk Treurspel te verrijken. Wij mogen ons van zijnen aanleg, smaak, dichterlijken geest, en zijne geoefendheid in het werktuigelijke der kunst, iets goeds beloven.




De Gardes d'Honneur. In vier Zangen. Door D.H. Ten Kate van Loo. In 's Gravenhage, bij J. Allart. 1815. In gr. 8vo. Buiten het Voorwerk, 132 Bl. f 5-18-:

Onder de grootste gruwelen van den Tiran onzer Eeuwe behoort, zonder tegenspraak, de ligting der zoogenaamde Gardes d'honneur, in het begin van 1813; een maatregel, die, hoe schandelijk reeds in zichzelven, nog schandelijker werd door de voorbeeldelooze willekeur en de baldadige boosheid, waarmede men denzelven, op vele plaatsen, ten uitvoer bragt,

{==604==} {>>pagina-aanduiding<<}
en door de wreede behandeling, welke men de ongelukkigen deed ondergaan. Geen wonder, derhalve, dat de Heer ten kate van loo, een der slagtoffers van een' der wreedaardigste huurlingen des dwingelands, zijne verontwaardiging in eenige zangen uitstortte; dat hij die zangen naderhand uitwerkte, tot een geheel te zamen voegde, en, na zijne gelukkige bevrijding, zijnen lotgenooten aanbood, ten einde van hunnen gemeenschappelijken rampspoed, van hunne gemeenschappelijke ellende en jammeren, zoo wel als van hunne onverwachte en zegenrijke uitredding, een blijvend gedenkteeken op te rigten. Het komt er hier niet zoo zeer op aan, hoedanig dat gedenkteeken, op zichzelf, zij, als wel daarop, door wien, bij welke gelegenheid en met welk oogmerk het gesticht zij. Wij, althans, billijken de onderneming des jeugdigen Schrijvers van ganscher harte. Wij gevoelen levendig den toestand, in welken hij zich bevond. En waarom zoude hij, die door zoo velerlei gewaarwordingen geroerd werd; die zoo lang den geregten haat tegen den geweldenaar en deszelfs helsche werktuigen had opgekropt; die gloeide van liefde voor zijn vaderland; die dat vaderland moest verlaten, toen het door vreemdelingen werd vertrapt, en zichzelven zag weggesleurd, om het mede te helpen vertrappen; die, aan de schandelijkste vernedering en verguizing ter prooije, met allerlei gevaren worstelende, aan het gebrek en den honger overgegeven, in het akeligst kerkerhol geworpen, zoo vele namelooze ellende moest verduren, en op eens, en als door een wonder, zichzelven bevrijd, zijn vaderland verlost, en zich aan dat vaderland, aan zijne naastbestaanden, aan zijne vrienden, aan alles, wat hem lief en dierbaar was, ziet teruggegeven, - waarom (vragen wij) zoude hij in dien toestand van naauw denkbare verrukking niet mogen danken en zingen en juichen, en zijnen vollen boezem lucht verschaffen? Ja, in dusdanigen staat wordt schier ieder gewoon mensch, zoo hij slechts gevoel heeft, van zelf
Dichter; en, schoon hij al niet in staat moge zijn, om een dichtstuk, naar de regelen der kunst, zamen te stellen, zijn hart gevoelt dichterlijk, hij grijpt met geestdrift het speeltuig aan, en zijne toonen, die wel niet altijd even keurig zijn, maar toch uit het gevoel voortkomen, klinken aangenaam voor hemzelven, voor zijne lotgenooten, voor zijne bloedverwanten, en voor allen, die zich in zijnen toe-
{==605==} {>>pagina-aanduiding<<}
stand kunnen verplaatsen, en die, gelijk zij in zijne rampen hartelijk gedeeld hebben, nu ook in zijne vreugde deelen, en het feest zijner verlossing met geestdrift mede vieren.
Uit dit oogpunt meenen wij deze poëzij te moeten beschouwen. Wij willen het werk niet als dichtstuk beoordeelen. De uitboezemingen van onzen Landgenoot zijn dichterlijk - dit is genoeg. In andere omstandigheden zoude onze pligt.... maar hier zou de koelheid van den kunstregter het warme gevoel van den jeugdigen Zanger kwetsen. Zijn lijden, zijn gevoel, zijn hartelijke toon en zijne bescheidenheid ontwapenen zelfs de strengste kritiek.
Het stuk is in vier Zangen verdeeld. De eerste Zang, Het Vertrek getiteld, vermeldt de geschiedenis der ligting, en schildert voorts het afscheid, de scheiding, de reis, de aankomst en behandeling in Frankrijk. De voormalige Prefect de celles wordt hier geteekend, als een andere alva,

Neen, veel wreeder, meer doemwaardig, 
In gruwelen volleerd, onedel, onregtvaardig, 
Geheel zijn meester waard in boosheid, laag van ziel. enz. 

Men treft in dezen Zang onderscheidene fraaije partijen aan. Tot eene proeve geven wij een gedeelte van de beschrijving der reis naar Frankrijk:

...... Gevloekte reis van eindloos billijk wrokken, 
Is wrevle haat en wraak het lijdend hart doortrokken, 
Dat hart geheel verscheurd, door 't jongste scheidingsuur, 
Is doof, gevoelloos, blind, voor 't schoone der natuur. 
In 't oosten rijst de zon, vergeefs aan 's hemels kimmen, 
Vergeefs doet de avondster, 't gewelf des hemels glimmen, 
Der bergen hooge kruin, het murmlen van de vliet, 
Die in het lagchend dal, langs zand en keisteen schiet, 
Der lieve voglen zang bij 't ruischen der abeelen, 
Niets troost hun felle smart, niets kan hun aandacht streelen: 
Gezeten op hun ros, dat met verflaauwden tred, 
Zich voegt naar 't treurig wee dat 's leidsmans hart verplet, 
Met losgelaten toom, het spraak- en vreugdloos mennend, 
Niet in gestagen draf, noch springend, vrolijk rennend, 
Maar stap voor stap, langs berg en woud en dal gevoerd, 
Wordt hun beklemde borst van uur tot uur ontroerd. enz. 


{==606==} {>>pagina-aanduiding<<}

De tweede Zang draagt tot opschrift: De Veldtogt. Met genoegen zagen wij hier, hoe de Schrijver de eerste gelegenheid aangrijpt, om zijne hulde toe te brengen aan die edele Bataassche Jongelingen, die, mede tot Gardes d'honneur bestemd, weigerden te vertrekken, in die weigering bleven volharden, en door de Gendarmerie met geweld zijn weggevoerd. Het gedrag van deze Edelen, stout inderdaad, en den Nederlandschen naam tot eer verstrekkende, zoude, naar ons inzien, dubbel waardig zijn, om door eenen onzer Puikdichteren bezongen te worden. De Dichter schildert hier verder, met sterke kleuren, het tooneel des oorlogs in Duitschland, waar ook de Nederlandsche Jongelingen, onkundig en onvolleerd in een bedrijf, waartoe zij gedwongen waren, en hetwelk zij met tegenzin uitoefenden, eenen strijd, welke nooit wedergade had, moesten weêrstaan. Hij teekent den nood, het gevaar, den hoon en de beschimping, welke zij moesten verduren; de onmenschelijkheid der eerloozen, die hen voortzweepten, en den schrikkelijken slag bij Leipzig. 's Keizers nederlaag verheugde het Nederlandsche hart, niettegenstaande die nederlaag onderscheidene en nieuwe rampspoeden voortbragt. Hier rijst de lofzang voor de helden en bevrijders van Europa. De Dichter herinnert zich den alouden krijgsroem van zijn vaderland. Maurits en tromp worden bezongen. De aftogt van het Fransche leger wordt vervolgens geschetst. Eene episode is aan een voorbeeld van vriendentrouw gewijd. Na den slag van Hanau en deszelfs gevolgen vermeld te hebben, beschrijft de Dichter de verwarde vlugt en de slooping van het Fransche leger, de ellende van de krijgslieden, waarin ook onze Jongelingschap deelde, en wijdt uit over de gruwelen van den oorlog en al de jammeren, welke dat monster voortbrengt.
In den derden Zang, De Gevangenis, wordt het opvolgend lijden van onze Jongelingen geschetst; een lijden, dat hen te sterker moest treffen, daar zij, in overvloed opgevoed, aan de gemakken des levens gewoon waren. De hoop, telkens weder verdwenen, martelt hen. De verbeelding schildert hen den vaderlandschen grond en het vorig gelukkig leven - het is een droom, die slechts het pijnigend gevoel eener wreede teleurstelling achterlaat. Eindelijk, de mare van Hollands bevrijding verspreidt zich. De moed herleeft - doch nieuwe

{==607==} {>>pagina-aanduiding<<}
teleurstellingen! De Gardes d'honneur worden tot gijzelaars gesteld en in de akeligste gevangenissen geworpen.
De vierde Zang, aan De Terugkomst gewijd, is van vrolijker aard. De komst der Bondgenooten te Parijs opent de kerkers van onze Jongelingen. De terugreis wordt fraai beschreven. Als een tegenhanger van het reeds door ons overgenomene, vinde het volgende hier eene plaats. De Dichter gaat langs den oever des Rijns. Hoe vrolijk, roept hij uit,

Hoe vrolijk sloeg mijn hart, bij 't staren op zijn' golven! 
Hoe werd ik in een zee van vreugde en heil bedolven! 
Hoe telde ik elken stap, die mij naar Holland bragt! 
Hoe lang viel mij de tijd! hoe eindloos elke nacht! 
Hoe blijde trad mijn voet het eerst op Neêrlands gronden! 
Hoe werd mijn kloppend hart door nieuwe vreugd verslonden, 
Toen ik, in de eigen taal, het vriend'lijk: ‘goeden dag,’ 
Vernam, en 's lands kleedij, gewoonte en leefwijs zag! 
Wat blijdschap! toen van ver de hooge en spitse toren 
Van mijn geboorteplaats, me in 't einde kwam te voren; 
Toen ik de huisdeur met mijn hand had aangevat, 
En zachtkens in 't vertrek van mijne vrienden trad. 
Wat Goddelijk gevoel! wat onvervalschte weelde! 
Toen hunne lieve kus, hun welkomstgroet mij streelde; 
Toen ik in ieders arm me om strijd gestrengeld vond, 
Toen 'k, uit het vochtig oog, de taal van 't hart verstond. 
't Ontbreekt me aan woorden, aan vermogen, aan gezangen, 
Om 't teeder vreugdgevoel hier te uiten of te omvangen! 
'k Gevoel mijn geest verrukt. De Nederlandsche jeugd, 
Ontslagen van den dwang, door vrijheid weêr verheugd, 
Aan 't lang vervlogen heil, aan vreugde op nieuw verbonden, 
Aêmt dan de lucht weêr in op vaderlandsche gronden! 
Daar zijn ze, God zij de eer! daar zijn ze weêrgekeerd, 
Door vloekb're slavernij, noch helschen dwang verneêrd! 
Daar zijn ze, Neêrlands eer! o aanblik vol genoegen! 
Hoe doet uw zaligheid het vrolijk harte zwoegen! 
o Lang gewenschte stond! o uur van zaligheid! 
Wat vreugde heeft uw gunst aan Neêrlands jeugd bereid! 

De blijdschap der eerste ontmoeting wordt wijders in bijzonderheden afgemaald. De echtgenoot vindt zijne gade, de minnaar zijne geliefde, de zoon zijne ouderen weder, enz.

{==608==} {>>pagina-aanduiding<<}
Het geluk van het vaderland wordt voorspeld, huide toegebragt aan den Vorst en aan hen, die tot Nederlands bevrijding de wapens hebben aangegord. De Dichter schetst verder de algemeene vreugde en de herlevende welvaart, en besluit zijn stuk met eene dankzegging aan de Mogendheden, die de magt des dwingelands hebben verbroken, met eene aanroeping van het Opperwezen, en een woord van troost voor de ouders, welke eenen dierbaren zoon betreuren.
Eene zeer fraaije plaat, verbeeldende Het vertrek van de Gardes d'honneur van Amsterdam, buiten de Weesper poort, en drie keurige vignetten versieren het werk, dat er wel prachtig uitziet, maar ook zeer hoog in prijs is.
Wil de Heer ten kate van loo de dichtkunst verder beoefenen, wij raden het hem niet af, daar hij ons toeschijnt een' goeden aanleg te bezitten: maar hij leze vooral de beste modellen, oefene zich voor zichzelven, verbetere en beschave zijne voortbrengselen, loutere zijnen smaak, bestudere zijne moedertaal, plege raad met een' kundigen kunstvriend, en behoude altijd zijne edele bescheidenheid, welke hem zoo zeer tot eere verstrekt! Dan zal hij, in het vervolg, iets kunnen voortbrengen, dat zelfs voor den kenner eene blijvende waarde heeft, en zichzelven in den eerevollen rang der Nederlandsche Dichteren geplaatst zien.

Huwelijksbetrekkingen en Huwelijksleven, in Brieven. Door J.L. Ewald. Uit het Hoogduitsch. IVde Deel. Te Amsterdam, bij J. van der Hey. In gr. 8vo. 179 Bl. f 2-8-:

Wij hebben bij de vroegere deelen van dit werk hetzelve zoo zeer reeds aangeprezen, dat wij er niets meer hebben bij te voegen; het bleef, gelijk wij verwachten moesten, zichzelve volkomen gelijk, en geeft, bij het aangenaamst onderhoud, het leerzaamst en menschkundigst onderrigt. Wij willen, evenwel met bekorting, eene proeve geven over een onderwerp, dat voor ieder vader en moeder hoogst belangrijk is, en onze Fransche Mademoiselles bijzonder stichten mag! Wandulf schrijft aan edelwald, die hem zijne gedachte gevraagd had, of hij zijne dochter niet op eene kostschool zou doen.
‘Waarom? Omdat uwe aeöne geen tijd genoeg heeft,

{==609==} {>>pagina-aanduiding<<}
om zich met haar bezig te houden, en het kind dus kon verzuimd worden en verboeren? Verboeren onder de oogen van uwe aeöne en de uwen? Verzuimd worden in zijn zevende jaar, waarin het kind eigenlijk nogmaals zijne zinnen oefenen, gelooven en beminnen, en zijn jong leven genieten moet? - Over het geheel is het vaderlijk huis de éénige luchtstreek, waarin een kind, in de jaren der kindschheid, gedijen kan. Een meisje, dat nog eene moeder heeft, kan bijna nergens anders gedijen. In dit beslotene bed heeft de wijze tuinier deze teedere planten gezaaid, opdat zij daar eerst eene zekere vastheid bekomen, en dan veilig in de vrije lucht verplant kunnen worden. Elk vreemd huis van opvoeding is eene trekkast, in welke men zonnewarmte door kagchelwarmte wil vergoeden, doch niet vergoedt. Zeker zijn er gevallen, waarin vrouwelijke opvoedings - instituten noodzakekelijk en dus ook weldadig zijn. Hebben meisjes hare moeder vroeg verloren; is de moeder zoo zwak, en het aantal kinderen zoo groot, dat zij hare dochters volstrekt verwaarloozen moet - ik zeg moet; of is zij zoo weinig moeder, dat in de kinderen volstrekt geen vertrouwen of liefde ontkiemen kan: dan moet inderdaad in een vreemd huis, door vreemde personen, datgene geschieden, wat onder de gegevene omstandigheden in het ouderlijk huis niet mogelijk is. Men laat zich immers ook wel vreemde tanden inzetten, wanneer de eigene ontbreken. De moeder, die niet zelve haar kind stillen kan, moet zeker eene min nemen: doch, schoon het ligchaam van het kind gevoed wordt, zoo goed als door de moeder, deszelfs hart wordt niet door liefde gevoed, gelijk de moeder doet. En nu nog daarenboven onze gewone vrouwelijke vormings- of liever vervormings-instituten? Het zijn financieele speculatien van slimme vrouwlieden, die geene mannen gevonden hebben, en zich gaarne een kapitaaltje voor haren ouderdom willen verzamelen. Overeenkomstig dit oogmerk wordt ook alles
ingerigt. Zoo hoog mogelijke kostgelden, en zoo schraal mogelijke kost. Vrij wat voor den uiterlijken glans, en weinig voor de inwendige waarde. De meisjes leeren zoo wat teekenen, borduren, een paar sonaten rammelen, eenige onverstaanbare Italiaansche Aria's werktuigelijk opzingen, doen een Cours d'Histoire, de Géographie et de Mythologie, zoo ver het aangeschafte handschrist van Madame l'Institutrice of het zamengeflanste van een' hongerigen

{==610==} {>>pagina-aanduiding<<}
Leermeester reikt, leeren bevallig dansen, zich opschikken, minauderen, radoteren, coquetteren, enz. Zie daar, wat in onze dagen het wezenlijke der vrouwelijke opvoeding is! Van de noodzakelijkste vrouwelijke kundigheden, kennis van het menschelijk, bijzonder van het kinderlijk ligchaam, en van een' goeden, daarop gebouwden leefregel, kennis van de, in den vrouwelijken kring voorkomende, natuur- en kunstgewrochten, van vaardigheid in het naaijen, verstellen, stoppen, en besturing eener huishouding, wordt niet gesproken. Zoo iets is te burgerlijk, te gemeen. Niet tot huisvrouwen, tot goede moeders, maar tot Hofdames worden de meisjes opgevoed, tot het maken van opzien, tot het schitteren, niet tot het stille huisselijke leven. Moet misschien uwe lony ook iets dergelijks worden? Neen; laat haar nog lang bij hare moeder. Zij worde vooreerst eene goede dochter, eene goede zuster, een goed meisje; zij leere lezen, schrijven, rekenen; zij vorme haar denkvermogen door verhalen, Pestalezzische oefeningen, kleine opstellen, en haar hart door den schoonen omgang der liefde, die tusschen ouders en kinderen, tusschen moeder en dochter bestaat. Zij oefene zich in het naaijen en breijen, helpe hare moeder in de huisselijke bezigheden, of verbeelde zich slechts haar te helpen, opdat zij er belang in beginne te stellen. In stille avonduren teekent hare moeder haar wel iets gemakkelijks voor; leert haar de touches en de noten op het klavier kennen; oefent hare vingers, hare stem en haar oor, naar het zoo gepast voorschrift van rägel; wekt en vormt hare godsdienstige gezindheid door Bijbelsche verhalen en eigen voorbeeld in aandacht en vereering van alles, wat beilig is. - Wanneer het goede zaad dan regt opgegaan, wanneer het goede tot gewoonte geworden is, zend haar dan voor een jaar of twee bij de moederlijke
rudolphi, enz. - Doch altijd de eerste jaren in het ouderlijk huis, onder de oogen en aan het hart der moeder. Gij spreekt ook van Klooster- en dusgenoemde Hernhutter-opvoeding. Dezelve heeft onloochenbaar veel goeds, hetwelk in andere Instituten ontbreekt. De meisjes worden van de wereld verwijderd gehouden, hare ijdelheid wordt niet gevoed, even weinig als hare neiging tot zinnelijke, luidruchtige vermaken, het vergif van alle huisselijkheid. Door zachte, godsdienstige indrukken wordt op haar gewerkt.

{==611==} {>>pagina-aanduiding<<}
Konden de meisjes in deze eenvoudige, stille wereld blijven, alwaar het den eenen dag gelijk den anderen toegaat, en de zondag zich alleen door minder arbeid en meer aandachtsoefeningen onderscheidt; er is ook niets in haar, of wordt niets gaande gemaakt, 't welk haar naar buiten drijft; gaan hare neigingen niet tot hartstogt over, maar blijft haar wezen van natuur in zekere gelijkmatigheid, dan kan zulk eene opvoeding zeer goed werken. Zulk een wezen verheft zich niet boven het gewone; maar het wordt volmaakt in eene gelukkige middelmatigheid. Het meisje blijft een ingetogen, bescheiden meisje, wordt eene gedweeë vrouw, eene getrouwe verzorgster van hare kinderen, en eene ordelijke, arbeidzame huisvrouw. Zij draagt, wat gedragen, ontbeert, wat ontbeerd, en doet, wat gedaan moet worden, en blijft daarbij vriendelijk en zachtzinnig. Inderdaad is dit alles, wat onze gewone mannen noodig hebben, en veel meer, dan zij verdienen. Doch komen deze dus opgevoede meisjes weder in de wereld, in den maalstroom van wereldsche vermaken en wereldsche verstrooijingen; zoo storten zij er zich des te dieper in, en verzinken ligt, dewijl alles voor haar de bekoorlijkheid der nieuwheid heeft, en dewijl de plotselijke verandering meest in de jaren der hoogste prikkelbaarheid valt. - Het overal bekende: Où peut-on être mieux, Qu'au sein de sa famille? past op niemand zoo goed, als op meisjes.’

Gertruida van Wart, of trouw tot in den dood. Eene ware Geschiedenis uit de XIVde Eeuw. Door J.C. Appenzeller. Te Haarlem, bij F. Bohn. 1815. In gr. 8vo. XIV, 210 Bl. f 1-16-:

Nog vol van den indruk, welken het bovenstaande werkje op ons gemaakt heeft, zetten wij ons neder, om ons gevoel uit te boezemen, en anderen onze gewaarwordingen mede te deelen. Wij moeten betuigen, in langen tijd door geen boek tot zulk eene ernstige, ja wij durven zeggen godsdienstige, stemming opgevoerd te zijn. Welk eene verhevenheid van geest! welk eene grootheid van ziel! welk eene kracht der liefde! ja, welk eene trouw tot in den dood, in den eigenlijken zin des woords! Wie plaatst deze Vrouw niet

{==612==} {>>pagina-aanduiding<<}
gaarne in de rij dier hooggeroemde Heldinnen van onde en nieuwere tijden, die als voorbeelden van verhevene zelfopoffering door alle eeuwen henen schitteren? Wie voelt, bij het aanschouwen van dit tooneel, niet levendiger zijne hooge waarde als mensch, en de edele krachten, die in hem verborgen liggen? Wie voelt zich niet tot het hooge standpunt des geloofs verheven, waar de wereld met al haar lief en leed uit ons oog verdwijnt; en beseft niet, wat liefde vermag, wanneer zij door den Godsdienst geheiligd wordt? Het is ons even alsof wij aanschouwers geweest waren van een hoog Treurspel, waarin het leven ons van deszelfs verhevenste zijde verschijnt. De stof zelve is in allen opzigte tragiek, en de behandeling beantwoordt, onzes oordeels, volkomen aan den hoogen ernst van het onderwerp. Het is een Geschiedkundig Tafereel, waarvan de grondtrekken uit de Historie van Zwitserland zijn ontleend; te welken einde de Schrijver geene nasporingen heeft gespaard, zoo als eene Geschiedkundige Inleiding en eenige Aanmerkingen voldoende bewijzen. De Gebeurtenis, welke hier ten grondslage ligt, is eenvoudig deze. De Roomsche Koning en Keizer albrecht viel in het jaar 1308 onder de sabelhouwen van eenige zaamgezworene Zwitsersche Edelen, die over zijn willekeurig bewind op hem misnoegd, en om persoonlijke redenen op hem verbitterd waren. Volgens de eenparige getuigenis van vroegere en latere Geschiedschrijvers, nam rudolf van wart (Echtgenoot van gertruida) geen dadelijk deel aan den moord. Daar hij echter onder de zaamgezworenen was, deelde hij met hen hetzelfde lot, werd vlugteling, vogelvrij verklaard, en, door het verfoeijelijkste verraad, uit allen de eenige, die de schim van albrecht, door den ijsselijksten dood, moest verzoenen. Welk eene grootheid van ziel zijne ongelukkige Echtgenoote, door hare
teerhartige trouw en verhevene standvastigheid, bewees, is de inhoud van dit geschrist. Omtrent de inkleeding van deze stof drukt de Schrijver zich in de Inleiding in dezer voege uit: ‘Gelijk de Landschapschilder zich niet slaafs bepaalt tot den voorgrond of tot enkele partijen van zijn origineel onderwerp, wanneer de kunst iets meer en iets hoogers eischt, dan eene naauwgezette getrouwheid in de voorstelling; zoo heb ik ook, zonder de waarheid te kort te doen, mij eenige afwijkingen veroorloofd, welke noch de

{==613==} {>>pagina-aanduiding<<}
strenge Geschiedkundige, noch de bloote Romanschrijver mij ten kwade zal duiden. Want dit is het eigendommelijke van deze Brieven, door welke zij zich van eenen Roman onderscheiden, dat juist datgene in dezelve waarheid is, wat in den Roman den stempel van het sabelachtige en ongeloofelijke draagt.’ Over den geest en de strekking van dit boek lezen wij in die zelfde Inleiding nog het volgende: ‘Wij kunnen uit dit alles leeren, dat wij, in geene eeuw of tijdvak, het geloof aan het hooge en verhevene in onszelven, of het geloof in de menschheid, moeten opgeven. Evenwel in onze dagen, waarin men onder de Kunsten heeft gerangschikt, een goed Meisje, eene goede Echtgenoote en Moeder te worden, en waarin alle inwendige kracht van geest, door de poging om uitwendig veel te vertonen, als verlamd is, maken de heerschende ligtzinnigheid, verkeerde aandoenlijkheid en weekhartigheid het buiten twijfel noodig, dat men alles bijeen verzamele, wat, als echte voorbeelden van verhevenheid in denken en handelen, ons opwekken kan, om overal, waar de nood het vereischt, denzelfden heldenmoed en christelijke standvastigheid te betoonen.’ En waarlijk, wij beamen dit gezegde met geheel ons hart, en zijn het met den Schrijver ten volle eens, dat het lezen van zulke boeken veel kwaads kan weren, wat door onderscheidene geschriften van onzen tijd, die uitwendige beschaving en verfijnd levensgenot als het hoogste doel van 's menschen streven prediken, wordt veroorzaakt. Gij allen dus, die gewoon zijt, alleen bij eenen cramer, langbein, bilderbeck en dergelijken voedsel te zoeken en te vinden voor uwen geest en uw hart, neemt dit boek niet in handen: want het schetst u geene zoete en zachte tooneeltjes, die uw schoonheidsgevoel streelen, en uwen kunstsmaak voldoen; gij wordt hier niet onthaald op avontuurlijke gevallen, verrassende ontknoopingen, en sentimenteele
tirades, die uwen geest in eene aangename spanning houden, en liefelijke aandoeningen bij u opwekken. Maar gij, die niet schroomt, het menschelijk leven ook van deszelfs ernstige zijde gade te slaan, ten einde uwe zedelijke kracht daardoor te versterken; gij, die de grootheid beseft, welke de mensch door liefde en Godsdienst kan bereiken, leest en herleest dit geschrift, en gij zult er den heilzaamsten invloed op uw geheel wezen van wegdragen.
Nog moeten wij hier bijvoegen, dat het boek geen origi-
{==614==} {>>pagina-aanduiding<<}
neel is, zoo als men uit den titel zou kunnen opmaken, maar eene vertaling uit het Hoogduitsch van een' Zwitserschen Schrijver. Zoo zeer wij ons over deze vertaling verblijden, zoo zeer bedroeven wij ons, dat men zich onlangs niet ontzien heeft, ons Publiek met de vertaling van den, zelfs in Duitschland algemeen uitgekreten Roman, Lucinde van schlegel, te bedreigen.

Adriana, of de Hartstogten van eene Italiaansche Vrouw; door R.J. Durdent. Uit het Fransch vertaald. II Deelen. Te Haarlem, bij A. Loosjes, Pz. In gr. 8vo. Te zamen 328 Bl. f 3-12-:

Liefde en jaloezij - van eene vrouw, en wel eene Italiaansche vrouw; maar met dat al beiden in eenen zoo hoogen trap, dat wij aan het natuurlijke van het tafereel moeten twijfelen. Men leest het verdichtsel evenwel met vermaak, en diverteert zich vooral met den lustigen Franschman, die, regt in zijn natuurlijk karakter, op ieder lief meisje verzot wordt, en ook daarin het karakter zijner natie niet verloochent, dat hij dapper vechten kan. Alleen zijne belangeloosheid in geldzaken is niet karakteristiek, in zoover wij althans dat volkje kennen leerden op den Hollandschen grond.
D'Amerville kwam dan met het heilige voornemen naar Rome, om zich op geene vrouw te verslingeren; maar, nog niet eens in die stad, raakt hij al tot over de ooren verliefd; trouwens, hij kwam toevallig in eene kleine kapel, die toen juist de bewondering van Rome bevatte, - eene jonge weduwe, die juist voor de laatste maal den lijkpligt afleide bij haren overledenen man; en het geluk diende hem, want het gezigt van den Franschen zeeheld had de jeugdige schoonheid al dadelijk het hoofd, en kort daarop ook hare paarden, op hol gebragt; hij werd haar redder; nu was de kennis gemaakt, en spoedig kon hij haar alles worden, wat hij wilde. Ware hij nu wijs geweest! maar hij moest er zijnen oom te Parijs over schrijven, en deze had een nichtje, waaraan hij neef wilde koppelen. Dat nichtje, eene regte coquette, en die dan in veinzerij zonder voorbeeld groot was, mogt den jongen wel lijden, verlangde naar het huwe-
{==615==} {>>pagina-aanduiding<<}
lijk, omdat zij naar vrijheid verlangde, en kon vooral niet dulden, dat hij haar door eene vreemde vrouw vlak voor den neus werd weggesnapt. Zij komt dan, toen het vrijen en pleizierhebben regt aan den gang was, op het Buitengoed van de Italiaansche, als een vreemde eend in de bijt, met haren oom, nog juist van pas. Ligt nog had zij onverrigter zake moeten vertrekken; maar op hare instigatie houdt oom zich ziek, en op hetzelfde oogenblik, dat de gelieven bezig zijn metonherroepelijk vaste schikkingen, roept zij hem aan het gewaande stersbed, en daar behaalt zij door eene plegtige verloving den volkomenen triumf. Het huwelijk volgt nu spoedig, tot spijt der Italiaansche, die evenwel meesterlijk veinzen kon. De Franschman krijgt verdiend loon; want vrouwtje, die maar uit Italie niet weg wil, maakt het oom en manlief geweldig bang. Zij krijgt een' zoon, en tot zoo lang had de gehoonde, nog altijd verliefde, minnares hare wraak uitgesteld; zij maakt zich meester van dit kind, en bleef buiten verdenking. Deze wraak trof den echtgenoot, niet de vrouw, die
zich ligt en gaarne verstrooijen kon. Zij stierf binnen kort; en de nu diep bedroefde echtgenoot, die ook den oom verloor, durft, immers niet zoo aanstonds, de verbrokene banden met de waarlijk grof beleedigde vroegere geliefde weer aanknoopen. Intusschen ontmoet hij een Engelsch Officier met eene lieve dochter; en wij staan er niet voor in, wat er van zijn tijdverdrijf met deze schoonheid kon geworden zijn. Hij was voor 't minst met haar en Papa, die hem bijzonder lijden mogt, op een schip tot een zeereisje; dan, gelukkig, door Barbarijsche zeeroovers aangevallen, was hij, na wonderen van dapperheid, onwetend, (want hij was gekwetst) geraakt op het Slot der eerste geliefde. Die vrouw met hare hartstogten was hem nagereisd, en de oorzaak der redding van hem en het volk. Hier schikt zich nu alles; hij krijgt zijn kind; zij verzoenen en trouwen. Mogt de geschiedenis hier geëindigd zijn! Dan, neen. Zeer onschuldig ontmoet hij Papa met de Engelsche. Hoe voorzigtig hij het aanlegt, zijne vrouw krijgt er de lucht van, en speelt nu zoodanige zotte parten, dat de hartstogten eener Italiaansche vrouw verre gaan boven alle onze verbeelding. Nu, zij sterst er ook van. Na haren dood moet de Franschman nog eens vechten. Jammer maar, dat, toen hij daarna in Engeland kwam, zijn derde liefje

{==616==} {>>pagina-aanduiding<<}
reeds verloofd was. Hij koos dus de partij, na zijn zoontje verzorgd te hebben, naar Frankrijk te trekken, en voerde in het westen van zijn vaderland met roem de wapenen voor het koningschap. Daar vond hij den dood. Arme Franschman! ‘Zijne laatste oogenblikken waren vol vertroosting. Hij stierf, staroogende op de beeldtenis van haar, die hij beweende,’ (dit was de Italiaansche vrouw met de hartstogten) ‘overtuigd dat hij zich weder met haar zou vereenigen; hij stierf, tot zijne laatste ademhaling onophoudelijk den naam zijner dierbare en ongelukkige adriana noemende.’
De vertaling viel in zeer goede handen; maar wij zouden er niet veel bij verloren hebben, had het boek geenen Vertaler in 't geheel gevonden.

De ligtzinnige Leugenaar. Blijspel. Naar het Hoogduitsch van F.L. schmidt. Te Amsterdam, bij H. van Kesteren. 1815. In kl. 8vo. 141 Bl. f :-14-:

Het is de ligtzinnige leugenaar, en niet de misdadige, die hier ten tooneele gevoerd wordt, zegt het voorberigt. Wij vatteden dit onderscheid niet volkomen, vóór wij zagen, dat de misdadige leugen bedrog of diefstal ten doel heeft; de leugenaar hier staat nog maar aan de grenzen der misdaad. Het woord bedrog zal dan hier ook wel eene andere beteekenis hebben, dan wij doorgaans daaraan hechten. Dan, hij moge nog maar aan de grenzen der misdaad staan, de Dichter houdt hem echter strafbaar; hetgeen den Vertaler bijzonder bevalt, wien het hindert, dat de Leugenaars, op het Tooneel van andere Natien, aan het einde te goed ontsnappen; maar deze hier staat aan het einde volstrekt beschaamd, zelfs door de geleerde (maar toch ook bij uitstek malle) Johanna veracht wordende. Wij loopen intusschen met het stuk zoo hoog niet, als de Vertaler. Het oogmerk is buiten twijfel goed; maar geheel de verdichting zoo overdreven en met onwaarschijnlijkheden overladen, dat wij gelooven, dat de ligtzinnige leugenaar den steller, als zijnen meester in de kunst, veeleer toejuichen zal, dan dat hem de vertooning van het kunststuk tot een geneesmiddel der kwaal zou gedijen.


{==617==} {>>pagina-aanduiding<<}

Boekbeschouwing.

Nieuwe Verhandelingen van het Genootschap tot verdediging van den Christelijken Godsdienst tegen deszelfs hedendaagsche bestrijderen. Voor het jaar 1813. In den Haag, bij de Érve J. Thierry en C. Mensing en Zoon. 1814. In gr. 8vo. Met het Programma, 334 bl. f 2-12-:

Geene der Verhandelingen in dit Deel is met goud bekroond; het Genootschap vond die beiden niet volledig; zij verdienden echter bij hetzelve den zilveren eerpenning en de drukpers, en door dit laatste geschiedde grooten dienst aan het godsdienstig publiek. Beiden geven ons de Christelijke Geloofs- en Zedeleer, zoo ver die uit de Brieven van den Apostel Joannes kan worden opgemaakt. De Eerw. o. van tricht, a z. Predikant te Meerkerk, (wiens Verhandeling het eerst geplaatst wordt) houdt het ontwerpen van zoodanig zamenstel uit al de schriften des N. Verbonds niet zeer moeijelijk; maar willen wij, zegt hij te regt, slechts van éénen Brief gebruik maken, dan spreekt het van zelf, dat zulks meer moeite kost, en dat in zulk een zamenstel ook geene volledigheid kan gevonden worden. Het Genootschap laat zich niet uit, welk eene volledigheid hetzelve verlangde; wij kunnen niet anders zien, of van tricht gaf, hetgeen hij, aan gezegde bepaling gebonden, geven kon, maar gelooven echter niet, dat het onmogelijke zal gevorderd zijn. Een nadere wenk omtrent de verlangde volledigheid zou ons daarom welkom geweest zijn. Als eene bijdrage tot bevordering van het loffelijk oogmerk des Eerw. Genootschaps, om met den tijd uit de afzonderlijke behandeling van de Schrijvers des N. Verbonds een volkomen geheel in handen te geven, (zoo als wij met den Eerw. Schrijver de-
{==618==} {>>pagina-aanduiding<<}
zelve beschouwen) voldoet zij volkomen aan onze verwachting, bij het zien van 's mans naam, uit zijne bekroonde Verhandeling over dit zelfde onderwerp, uit de Redevoeringen en Brieven van Petrus, opgevat. Nadat het noodige gezegd is over Joannes, zijne lotgevallen en karakter, zijne Brieven in het algemeen en derzelver inhoud, zijnen
schrijfstijl, en het nuttig gebruik van dezelven voor Theologie en Moraal, wordt de hoosdzaak in zes Afdeelingen bevat. I. De prediking der Apostelen en de leer door de Christenen aangenomen. (Waarheid en van Goddelijk gezag, en pligten jegens dezelve.) II. Over God, deszelfs betrekking op den mensch, bijzonder op den Christen. (1) Gods deugden door Joannes aangestipt; 2) zijne waakzame liefdezorg voor den mensch, vooral den Christen; 3) 's Apostels leer over God den Vader, Zoon, en H. Geest.) III. Over Jezus Christus, den Zoon van God, den Zaligmaker van Zondaren (1) Goddelijke Natuur van Jezus; 2) zijne komst op aarde; 3) zijn werk voor zondaren; 4) zijne tegenwoordige betrekking op den mensch, en zijne toekomstige openbaring.) IV. Over 's menschen zondigen toestand, en den Duivel. (Zondigheid van alle menschen; aard der zonde; de Duivel, omtrent wien Joannes het onderwijs van Jezus stipt, somtijds woordelijk, volgt.) V. Over de voorregten des Christens. (De bewerker van dat geluk; 's Christens naauwe vereeniging met God en Christus; zijne zuivere kennis, vergeving van zonden, en zijne zalige hoop.) VI. Over de gezindheid en wandel des Christens, of over het geloof en de heiligheid des levens. (1) Het geloof; 2) heilige gezindheden; 3) bijzondere pligten, - omtrent God, omtrent Jezus, omtrent de Broederen. Bijzondere pligten, onder de vorigen moeijelijk te rangschikken: belijdenis van zonden, matigheid en zelfbeheersching, gebed; en ook, bijzonder doelende op dien tijd, 1 Br. V:16, 17, gelijk over het beproeven der geesten, en het herbergen der predikers onder de heidenen; 4) drangredenen en gronden van verpligting tot een heilig leven.)

{==619==} {>>pagina-aanduiding<<}

Uit deze korte schets ziet men, hoe van tricht alles oordeelkundig heeft bijeengezameld en gerangschikt; terwijl het aantal uitlegkundige aanmerkingen en 's mans belezenheid, en vooral ook zijne uitnemende bekwaamheid als Schriftverklaarder, overvloedig blijken doen.
Ziet hier een en ander staal.
‘1 Jo. II:12. Schoon er sommigen zijn, die dit vers op den Vader betrekkelijk maken, komt het mij nogtans voor, dat wij hier bepaaldelijk aan den Zoon moeten denken; want overal wordt het verkrijgen der vergiffenis aan Jezus, als den bewerker derzelve, toegekend; verg. Hand. X:43. XIII:38. Nergens wordt in het N.V. gezegd, dat wij vergeving hebben door den Vader. - De uitdrukking door zijnen naam zegt iets meer dan alleen door Hem; en, ofschoon wij het woord naam in onze taal niet door een gelijkbeteekenend woord kunnen vertolken, kunnen wij evenwel door eene omschrijving de kracht van hetzelve doen gevoelen. Wij verkrijgen vergeving door Hem, die den naam, het gezag, het vermogen heeft, om ons dezelve te bezorgen; verg. Hand. IV:12, 16, en vooral X:43. Zie paulsen de Reg. der Oosterl. § VI.’ Wij vergelijken hiermede, hetgeen de Schrijver elders zegt: ‘Het is Gods gebod, dat wij Jezus zullen erkennen in dien naam, (qualiteit) in welken hij bekend is. 1 Jo. III:23.’
‘1 Jo. IV:19. Ik neem het woord ἀγαπῶμεν indicativé en niet subjunctivé, om het voornaamwoord ἡμεις, hetwelk Joannes anders weglaat, wanneer hij vermanenderwijze spreekt; verg. vs. 7.’
‘1 Jo. I:9. Ik vind nog geene reden, om in dit vers van de beteekenis, welke het woord δικαιος, regtvaardig, doorgaans heeft, af te gaan, te minder nog omdat Joannes dit woord altijd bezigt in den zin van heilig, overeenkomstig met de regelen des regts; 1 Br. II:29. III:7-10. God is regtvaardig, niet alleen dan, wanneer Hij den schuldigen straf, maar ook dan, wan-
{==620==} {>>pagina-aanduiding<<}
neer Hij den genen, die zich naar zijne eischen gedraagt, goed doet toekomen. - God is zoo getrouw en regtmatig in de vervulling zijner toezeggingen, welke Hij heeft gedaan, aangaande de vergiffenis van zonden, aan ieder, die daarvan opregte belijdenis doet, dat zij, die voor Hem schuld bekennen, zeer zeker ook vrijspraak van straf verwachten kunnen.’
De tweede Verhandeling, van den Eerw. s.d. de keizer, Predikant te Schagen, verdient mede allen lof. Dezelve heeft wel zoo vele uitlegkundige aanteekeningen niet, maar draagt ook allezins blijken van des Schrijvers kunde en goeden smaak, ook in dit vak. Bij de lezing komt het ons voor, dat deze Schrijver meer vooraf de verdeeling heeft gemaakt, en de punten vastgezet, over welke hij Joannes wilde raadplegen; en dat hierdoor zijne Verhandeling wat uitvoeriger werd, dan de vorige. Het valt intusschen in het oog, hoe veeltijds beide de bekwame Schrijvers juist hetzelfde bij den Apostel Joannes vonden. Na eene korte, doelmatige Inleiding, wordt eerst de Geloofsleer volgens Joannes afgehandeld. In onderscheidene Hoofdstukken wordt dan nagespoord: I. Wat Joannes van de geloofwaardigheid der geschiedenis van het N. Verbond, het gezag van Jezus, de eenheid van de leer van Jezus en zijne Apostelen, derzelver hoog gezag, en de geloofwaardigheid van het O. Verbond, gevoelde. II. Wat hij leert van Gods eigenschappen en deugden, en nopens Vader, Zoon, en H. Geest. III. Vervolgens over Gods redelijke schepselen: 1) Engelen, en 2) Menschen. IV. Gods gunst ter behoudenis van anders diep ellendige menschen. 1) Over Jezus Christus, als Zaligmaker: zijn persoon, lotgevallen, enz. 2) over de vereischten tot genot dier gelukzaligheid, (geloof, verbetering) en de hoogere bewerking tot dezelve; 3) vruchten van geloof en verbetering, en de nadeelen van het tegenovergestelde. Hiermede loopt de Geloofsleer af. Ten aanzien der Zedeleer, wordt, 1. vooraf herinnerd, dat men ook hier geen volledig zamenstel, maar slechts wenken wach-
{==621==} {>>pagina-aanduiding<<}
ten kan;
en wordt over derzelver doel gesproken, en door de beschouwing van zonde en deugd het standpunt aangewezen, waarop wij door Joannes geplaatst worden. II. Hierop volgen onze pligten omtrent God (eerbied, liefde, gehoorzaamheid, vertrouwen, aanbidding) en Jezus, (zoo wel zijnen persoon, als leer) afzonderlijk. III. Pligten (algemeene en bijzondere) omtrent onszelven. IV. En even zoo de pligten omtrent anderen. (Algemeene pligt, Liefde. Bijzondere pligten jegens allen; maar ook in onderscheidene omstandigheden en betrekkingen.) V. Het laatste Hoofdstuk wijst het grondbeginsel der Christelijke Zedeleer aan, de drangredenen en hulpmiddelen.
Beide de bekroonde Schrijvers verdienen voor hunnen doorwrochten arbeid dank, en doen zich hier als waardige Godgeleerden, die door kunde en smaak hun ambt eer aandoen, overvloedig kennen.
Behalve deze Verhandelingen, bevat dit Deel ook de Aanspraak, in de Algemeene Vergadering des Genootschaps 1813 gedaan, van den zoo algemeen en met lof bekenden Dordschen Kerkleeraar e. kist: over den invloed van de nederigheid des harten op de erkentenis der waarheid; waarover wij niets behoeven te zeggen, maar eeniglijk daaruit overnemen den welverdienden lof, aan onze Vaderlandsche Schriftverklaarders toegekend, waarmede wij hartelijk instemmen, en welken wij door de hier gegevene Verhandelingen op nieuw bevestigd vinden: ‘Ziet daar den roem der meesten van onze vaderlandsche Schriftverklaarders, dat zij, terwijl de bedaardheid en langzame, doch even daardoor des te juistere oordeelvelling, aan onze natie eigen, hen terug hield, van met de Duitsche verlichters op het spoor der opklaring onbeteugeld voort te hollen, terwijl zij integendeel derzelver buitensporige gevoelens met grondige geleerdheid bestreden, echter niet nalieten, van het goede en voortreffelijke, dat vele geleerde mannen onder hen te voorschijn bragten, partij te trekken, en dat tot ver-
{==622==} {>>pagina-aanduiding<<}
betering der uitlegkunde, in welker gelukkige voortgangen wij ons met allen grond verheugen, aan te leggen.’




Leerrede ter viering van den Dank- en Bededag op den 5 Julij dezes jaars, naar aanleiding van Psalm XXXIII:20, 21, 22, door F. van Teutem, Christenleeraar te Utrecht. Te Utrecht, bij O.J. van Paddenburg en O.J. van Dijk. In gr. 8vo. 27 Bl. f :-5-8

Eene uitmuntende Redevoering, voor een zeer beschaafd gehoor voortreffelijk ingerigt, getuige van de stille godsdienstige stemming van den geest des Predikers, en die hij ook bij zijne hoorders vooronderstellen mogt. Gods liefderijk en heilig toezigt op den mensch en zijne handelingen, als den grond onzer dankbare verheffing en blijde bemoediging, is het onderwerp, tot welks Christelijken aandrang niet alleen de tekst, maar geheel het schoone beurtgezang, gebezigd wordt; terwijl het werkdadig Christendom ook bij deze godsdienstoefening geheel de duidelijke bedoeling is. 's Mans kiesche taal en de hem eigen stijl en zeggingskracht zijn genoegzaam bekend, en geheel de Redevoering, met het daar bijgevoegd gebed, is zoo, als men die van dezen Redenaar verwachten moest.





Leerrede over Psalm XLVI:2-6, ter gelegenheid van den Dank- en Bededag, op den 5 Julij 1815, uitgesproken door A.C. Romswinckel, Predikant te Nieuwerkerk in Duiveland. Te Zierikzee, bij A. de Vos, Jz. In gr. 8vo. 35 Bl. f :-8-:

Met hetzelfde genoegen lazen wij deze voor eene

{==623==} {>>pagina-aanduiding<<}
Landgemeente gestelde godsdienstige Rede, waardoor de bekwame Prediker, in een' goeden stijl en hartelijken toon, godsdienstige vreugde, dankbaarheid en vertrouwen opwekt, en, op de verstandigste wijze, met den hartelijken drang tot godsdienstigheid dat vertrouwen aanklemt. Ook de gebeden zijn doelmatig en treffende.




Leerrede over Jo. V:25. Voorwaar, voorwaar zeg ik u, de ure komt, en is nu, waarin de dooden zullen hooren de stemme des Zoons Gods, en die ze gehoord hebben, zullen leven! Gehouden op den Danken Bededag den 5 Julij 1815, door J. Burgerhoudt, Predikant te Stavenisse. Te Rotterdam, bij N. Cornel. In gr. 8vo. 32 Bl. f :-8-:

De tekst schijnt hier wel minder doelmatig gekozen, ten zij men wete, dat de Eerw. burgerhoudt hier door de dooden geestelijk dooden verstaat; dooden ten zekeren aanzien, niet ten aanzien van het hooren en verstaan; dit kunnen zij; dit, wordt er van getuigd, zullen zij; maar ten aanzien van het leven, het ware leven, - wezenlijk geluk; en dat hij zich voorts met sterk van Jezus sprekende gebeurtenissen bezig houdt, van toen, van sedert, en van nu. In verklaarden afkeer van den Franschen gruwel geeft deze Leeraar geenen der vorigen toe. De stijl is juist niet bijzonder duidelijk, en de druk, waarlijk, slordig genoeg.





Tweetal Leerredenen, door P. Koumans Brouwer, Predikant te Joure. Uitgesproken bij de godsdienstige viering der Overwinning, den 18 Junij 1815 behaald. Te Leeuwarden, bij J.W. Brouwer. In gr. 8vo. 32 Bl. f :-10-:

Meerderen lof, te dezen aanzien ook, verdienen de-
{==624==} {>>pagina-aanduiding<<}
ze Leerredenen, waarvan de eerste in 's mans eigene, en de andere in eene naburige Landgemeente gehouden werd. Ps. XX:8, 9 gaf den oordeelkundigen Spreker, naar de behoefte van tijd en plaats, aanleiding tot eene korte, maar treffende aanwijzing, 1) dat onze vijanden zich gekromd hadden en gevallen zijn, maar wij, Nederlanders, gerezen zijn en staande gebleven; 2) dat het Godonteerend wezen zou, zoo als de loochenaars der Voorzienigheid, nu alleen te vermelden van wagens of van paarden; en 3) hoe de Christen hooger opziet, en voornamelijk de eer aan den Allerhoogsten geeft, zeggende: maar wij zullen vermelden van den naam des Heeren onzes Gods.
Op eene even bevattelijke en doelmatige wijze wordt in de tweede Leerrede de tekst, Exod. XVII:15, nadat dezelve oordeelkundig was opgehelderd, aangewend, om te spreken, 1) over den tegenwoordigen oorlog, als met regt te vergelijken met dien, waarvan de tekst vermeldde; gelijk mede, 2) de ons nu geschonkene overwinning; en eindelijk, 3) dat wij die overwinning in de eerste plaats aan God moeten toeschrijven; waarom dan ook niets billijker is, dan hem daarvoor godsdienstig te vereeren. De loffelijke ijver van de Burgerij te Joure, zoo menschlievend gebleken in het dadelijk vervaardigen van eenen zeer aanzienlijken voorraad scheurlinnen en pluksel, wordt met regt, zoo in het Voorberigt als in de eerste Leerrede zelve, vermeld. En hoe overvloedig is bijna overal de Nederlandsche milddadigheid en dankbare menschenliefde zoo wel, als de Nederlandsche dapperheid gebleken!
Wij hebben deze Leerredenen van vier onderscheidene Godsdienstleeraren gelijkelijk aangemeld, alzoo zij allen ten voordeele der gekwetsten gedrukt zijn, en wij hartelijk wenschen, dat een ruime aftrek de menschlievende bedoeling van derzelver Vervaardigers zal bekroonen, en zij deze, en ook overigens overvloedige, vruchten van hunne pogingen voor Vaderland en Godsdienst zullen inoogsten.


{==625==} {>>pagina-aanduiding<<}

Menschenbestemming en Levensgenot. Zedekundige Voorlezingen, door J.L. Ewald. Iste Deel. Te Amsterdam, bij J. van der Hey. 1814. In gr. 8vo. 382 Bl. f 3-12-:

Wij prijzen deze Voorlezingen aan ieder beschaafd Huisgezin en aan ieder Leesgezelschap (in hetwelk voor het minst een godsdienstig geschrift geen contrebande verklaard is) van goeder harte aan, en wij twijfelen geenszins, of dezelve zullen eenen gezegenden invloed hebben op hetgeen toch iederen mensch het gewigtigst en begeerlijkst is: Deugd en Geluk. Wij ontvangen hier eene Zedeleer, in een bevallig kleed; en wel eene Christelijke Zedeleer, want de Schrijver kent geene andere, die voor den Mensch berekend is; hij weet toch, zegt hij, dat geen wegwijzer de paarden, en geen kompas de zeilen bewegen kan. De Zedekundige Lessen van den waardigen gellert waren in vroegere dagen het lees- en handboek van menigen goeden jongeling, en vormden menigen braven, edelen mensch; maar 's mans schriften zijn nu al eenige moden ten achtere. Ewald heeft wel de hoop niet, zóó verre en zóó doordringend op zijne Eeuw te zullen werken, als de brave gellert gewerkt heeft; maar hij schreef even zeer om te werken zoo veel hij kan, en even zeer met een biddend oog en hart tot God. Dit werk zal met nog één Deel volledig zijn, en is niet zoo zeer voor de jeugd, als wel in het algemeen voor het lezend publiek, in den beschaafderen kring, geschikt; en bijzonder wordt ook het woord in deze Voorlezingen van tijd tot tijd tot de gevoelige schoone Sekse gerigt, op welker geopend oor en hart wij weten, dat ewald in zijne geschriften doorgaans bij voorkeur meent te mogen rekenen, en die wij ook deze belangrijke, en in vele opzigten uitmuntende, lecture bijzonder aanprijzen; hartelijk verlangende, dat menige liefhebbende zuster dit boek den beminden broeder, als hij het ou-
{==626==} {>>pagina-aanduiding<<}
derlijk huis verlaat, tot een aandenken en pand harer zusterlijke liefde, en menige minnares haren verloofde, zal willen
schenken, gelijk wij weten, dat dikwijls, en met het weldadigst gevolg, het geval was met de Zedekundige Lessen van gellert; terwijl ieder echtgenoot, die eene waardige gade waardeert, zich hartelijk verheugen zal, als hij dit boek veel in hare handen ziet, en zijnen avond uitmuntend wel besteed zal rekenen, als hij de lezing van, en gesprekken over, hetzelve van de moeder met zijne en hare dochters kan bijwonen.
Ewald's hartelijke, godsdienstige toon, zijne kiesche wellevendheid, zijne wereldkennis en groote ingenomenheid met godsdienst en zedelijkheid, gelijk ook zijne, hem bijzonder eigene, onderhoudende en tevens krachtige schrijfwijze, zijn bekend; en wij kunnen alzoo volstaan met eene korte aanwijzing van den inhoud, en van den loop zijner denkbeelden. Dit Deel bevat 21 Voorlezingen. I. De Mensch in het gemeen en de menschen. (Het was in het oog van ewald, voor onzen tijd voor het minst, noodig, de Zedeleer, als een grondslag, met de beschouwing der menschelijke natuur te beginnen. Wat zijn wij? wat moeten wij worden? en hoe kunnen wij dat worden? hierop komt alles neêr.) II. De ligchamen der menschen. (Tempelen van Gods geest; uitnemend geschikte tempelen van Gods geest.) III. De Mensch een denkend wezen. IV en V. Een gevoelend wezen. VI. Een hartstogtelijk wezen. VII. Een zedelijk wezen. VIII. Een godsdienstig wezen. Na deze aanwijzing, uit hoe velerlei aandriften en krachten de mensch is zamengesteld, even als zijn ligchaam uit zoo vele vaten, spieren, zenuwen en sappen bestaat, en hoe die alle noodig en tot één doel werkzaam zijn, volgt, in IX, eene beschouwing van den zedelijken toestand des menschen. Hier leeren wij het zedelijk kwaad als algemeen, en alzoo als thans ten minste behoorende tot onze natuur, en desniettegenstaande als voor toerekening vatbaar, kennen; maar ook buiten twijfel als vatbaar voor verbetering, en dus de

{==627==} {>>pagina-aanduiding<<}
mensch tot die verbetering verpligt. Dit vertoog vinden wij bij uitstek schoon en overtuigend, en is in nuttige aanwijzingen bijzonder rijk. X. De bestemming des menschen. (Gelijkvormigheid met Jezus, dus ook met God. En, o ja! zij is te bereiken, onze bestemming. Laat ons ernstig en onophoudelijk naar dezelve streven, langs den weg des Christendoms; wie weet, of wij haar niet bereiken?) XI. Over den invloed der grondstellingen op de verbetering des menschen. (De zedewet alleen moge den mensch niet kunnen verbeteren; zij is volstrekt noodig tot erkentenis van den verdorvenen zedelijken toestand, van welke erkentenis alle verbetering eeniglijk kan aanvangen; en zij doodt den trots, dat ons niets tot zedelijkheid ontbreekt, die voor de ware zedelijkheid hoogst verderfelijk is. Grondbeginselen zijn die, door ieder' afzonderlijk' mensch gekozene, gewijzigde zedewet; eene verzameling van de juist voor hem noodige zedelijke voorschriften.) XII. Zal de mensch ligter zijne bestemming bereiken, als hij zijn gevoel verstompt, of zich aan de menschen onttrekt, of als hij zich in den stand der onbeschaasde natuur terugzet? Of, kan hij alleen door eene betere opvoeding tot deze bestemming geraken? (Die met ewald's geest bekend is, voelt reeds vooraf, dat ook dit laatste ontkennend beantwoord wordt. Door de beste opvoeding alleen is nog geen mensch innerlijk geheelenal verbeterd geworden, maar door het Christendom alleen vele duizenden.) XIII. Hoe moet de mensch naar den Bijbel verbeterd worden? (Diep gevoelen, door de wet, wat hij zijn moet, en verschrikkelijk, door zijn geweten, wat hij is. Hij voelt zich hier en hier-na verloren. Nu juicht hem een hemelsche vreugdebode toe: alle zonden zijn u vergeven, om Jezus wil, enz. Gij kunt en moet het niet verdienen. Vat maar vertrouwen op Hem en den Vader, en gij
zult gered, gereinigd en gelukkig worden. Wat u daartoe ontbreekt, wil Hij u geven, enz. Hoe zeer ewald dit vooral ontwikkelt aangaande

{==628==} {>>pagina-aanduiding<<}
den geheel zedelijk verdorvenen, die niet meer naar regt of onregt vraagt; en hij erkent, dat elk mensch aangegrepen wordt, waar hij op het werkzaamst kan worden aangetast, en dat zoo geheel zware schokken van het geweten, bij hem, die het voorregt had eener godvruchtige opvoeding, niet vereischt worden, - zoo is het bij allen echter waar: ‘Die waant zijne bestemming reeds bereikt te hebben, of alleen door zichzelven te kunnen bereiken, die bereikt die door Jezus niet. - Wie rekent geene misslagen te hebben, wordt door het Christendom niet vrij van misslagen. - Trots op eigene deugd (al ware het ook wezenlijke deugd) houdt van alle Christelijke verbetering af. Jezus is de Arts van kranke menschen, enz. Die zijne kracht tot gelooven verzwakt heeft; niets gelooven wil, dan waarvan hij het hoe begrijpt; over dit hoe spitsvindig redeneert, zonder zich aan den indruk van het geheel over te geven, zonder de bevestigingswoorden: dat het zoo is, in te zien, die komt niet, dan langs eenen grooten omweg, tot het Christendom. - Zonder liefde wordt men geen Christen. Die onvatbaar ware voor liefde, die ware ook onvatbaar voor het Christendom. Gelukkig, dat het niemand is!’) XIV. Jezus het Ideaal van een' zedelijk' mensch. XV. Jezus de algemeene Weldoener der menschen. (Door leer, leven, dood.) XVI. Kracht des vertrouwens en der liefde voor (jegens) een hoogstzedelijk en hoogst-weldadig Wezen. XVII. Belangstelling in God, opgewekt door de Natuur, door de Menschen, door Onszelven, door Jezus. XVIII. Hoogachting, eerbied, dankbaarheid jegens God. XIX. Natuur en hooge waarde van het vertrouwen op God, gegrond in de kennis van God. XX. Natuur en verhevene waarde van het Geduld. XXI. Liefde voor God.
Wij rekenden niet noodig, bij iedere Voorlezing in eenige bijzonderheden te treden; wij stipten hier en daar iets aan, hetwelk wij vertrouwen, dat genoegzaam is, om onzen Lezer in te lichten, welk eene Ze-
{==629==} {>>pagina-aanduiding<<}
deleer hij hier vinden zal; en wij hebben bij hetgeen wij vooraf gezegd hebben niets te voegen, dan ons verlangen, dat een goede aftrek van dit begin de uitgave van het overige dezes werks zal bespoedigen.

Natuurkundige Verhandelingen van de Hollandsche Maatschappij der Wetenschappen te Haarlem. VIIden Deels 2de Stuk. Te Amsterdam, bij J. van der Hey. 1814. In gr. 8vo. 114 Bl. f 1-:-:

Dit Stuk bevat twee zeer belangrijke, beide met goud bekroonde, Verhandelingen. De eerste, van den beroemden Hoogleeraar brugmans, loopt over de gesteldheid van den dampkring, waarin de zoogenaamde hospitaalversterving, bij gewonden, plaats heeft. Dit gewigtig vraagstuk wordt zeer beknopt en duidelijk in vier Hoofdstukken behandeld. In het eerste spreekt de Schrijver over den aard en de verschijnselen dier ziekte; in het tweede, over hare oorzaken; in het derde, over de gesteldheid en zamenstelling van den dampkring, welke er onmiddellijk aanleiding toe geeft; en eindelijk, in het vierde, over de middelen, door welke die gesteldheid kan worden voorgekomen, of, plaats hebbende, het best en spoedigst verbeterd.
Na het opgeven der verschillende namen, waaronder de ziekte, bij de Schrijvers, beschreven wordt, en eene aanmerking over het min juiste der gewone benaming, hospitaalversterving, teekent de Schrijver in het eerste Hoofdstuk kortelijk de verschijnselen en toevallen op, waaronder dezelve voorkomt; waaruit blijkt, dat eerst het geheele gestel wordt aangedaan, alvorens de wond verslimmert, en er zich teekenen van versterf in opdoen; dat de eerste graad der ziekte eene zekere moeijelijkheid is in het genezen zelfs van eenvoudige wonden, gepaard met koortsigheid; dat zij met ongemeene snelheid voortgaat, en, niet gestuit in de beginselen,

{==630==} {>>pagina-aanduiding<<}
of naderhand behoorlijk behandeld, in eene volslagene verrotting van het aangedane deel en den dood des lijders overgaat. Uit deze opgave worden eenige gevolgen, betrekkelijk den aard der kwale, getrokken. Brugmans beschouwt haar als eene koortsziekte, met toevallen, aan haar alleen eigen; dit eigendommelijke be staat vooral in het plotseling ontstaan en haastig toenemen der versterving, en in den bijzonderen aard des etters, welken de zweren der gewonden opleveren, zijnde zoo wel in het begin, als bij het einde der ziekte, met meer eiwit, dan gewone etter, met vrije soda, en met een bijzonder beginsel bezwangerd, hetwelk er een' sterken, eigenaardigen stank aan mededeelt; daarenboven, vooral in het laatste tijdvak, geeft hij koolstofzuur en zwavelhoudende waterstoflucht, en bevordert de verrotting zeer sterk. - In dit opzigt heeft dus de kwaal overeenkomst met de pokken en andere etterende uitslagziekten, waarvan zij echter wederom door den meer slependen gang der koorts (§4. § 10, No.3) verschilt. - Daar ondertusschen de bijzondere versterving in de zweren vooral het eigendommelijke in deze ziekte uitmaakt, kunnen wij richerand, wien brugmans hierin schijnt bij te vallen, niet toestemmen, dat hospitaalversterving geene juiste benaming is. Versterving is toch het kenschetsende in deze ziekte, wanneer zij zich geheel ontwikkelt, en wel eene bijzondere soort van versterving, de vrucht van omstandigheden, welke men buiten hospitalen zelden aantreft.
De oorzaken der ziekte, waarover het tweede Hoofdstuk gaat, zoekt de Schrijver gedeeltelijk in den lijder zelven, gedeeltelijk buiten hem. Elke gewonde is er vatbaar voor, meest echter zulk een, wiens geheel gestel, door omstandigheden, op de ziel of het ligchaam werkende, vooraf is verzwakt; voorts maakt de eene wond vatbaarder dan de andere, en 't is bijzonder, dat getrepaneerden in vatbaarheid boven allen gaan. Onder de gelegenheidsoorzaken stelt brugmans bovenaan de besmetting; toonende hij tegen riche-
{==631==} {>>pagina-aanduiding<<}
rand, dat hier eene ware besmetting plaats heeft, waarvan de bron vooral in zweren, door hospitaalversterving aangedaan, vervolgens ook in allerlei stinkende, of veel etter gevende zweren, is gelegen; hebbende ook deze smetstof, even als het pestgif, eene zekere vastheid, zoodat zij zich aan allerlei werktuigen en stoffen hecht, en daarin jaren lang aanwezig blijft. Dierlijke, stinkende uitvloeisels, echter niet zoo zeer menschendrek, en ook vooral een door de ophooping van vele menschen bedorven dampkring, geven aanleiding tot onze kwaal. Deze besmettelijkheid onzer ziekte wordt met eene bijzondere zorgvuldigheid betoogd, en de Lezer tot volkomene overtuiging gebragt.
Met het derde Hoofdstuk vangt de beantwoording der vraag eigenlijk aan. Allerbelangrijkst is, om de zinrijke eenvoudigheid en om de gewigtige resultaten, het onderzoek, hetwelk brugmans in de ziekenzalen, waar hospitaalversterving plaats had, heeft in 't werk gesteld. In een welingerigt hospitaal verschilt de gesteldheid van den dampkring weinig van de gewone; en brugmans proeven bevestigen hier op nieuw die van humboldt en anderen. Heeft er hospitaalversterving plaats, zoo vond hij den dampkring vooral besmet met koolstofzuur, zwavelhoudende waterstoflucht, en een bijzonder stinkend dierlijk beginsel, dat, in de lucht opgenomen, de smetstof, of althans het onmiddellijk voertuig der smetstof is, en dat, onder andere eigenschappen, ook die bezit, van de rotting zeer bijzonder te bevorderen, zoo als uit eenige vergelijkende proeven gebleken is. Daarenboven is die dampkring arm aan zuurstof en rijk aan stikstof. - Daardoor is dan het eerste gedeelte der vraag, naar het oordeel des Schrijvers, beantwoord; waarbij men echter nog wel eenige inlichting nopens den aard dier bijzondere dierlijke stof, waarin de besmettende kracht eigenlijk huisvest, zoude verlangen. De Schrijver acht haar uit stikstof, waterstof en koolstof zamengesteld, waarbij wij echter gaarne de zuurstof wilden gevoegd hebben.

{==632==} {>>pagina-aanduiding<<}
Hare verrotting bewijst toch het tegendeel niet, en het is niet zeer waarschijnlijk, dat er bestanddeelen in het dierenrijk gevonden worden, vooral van dien aard, zonder zuurstof, hetwelk bijna altijd den band uitmaakt, welke de overige bestanddeelen zamenhecht.
Na de ontvouwing der oorzaken, waaruit de hospitaalversterving ontstaat, volgt eigenaardig de aantooning der middelen, waardoor men de gesteldheid in den dampkring, die haar te wege brengt, of voorkomen, of, plaatshebbende, wegnemen kan. Dit is het onderwerp van het vierde en laatste Hoofdstuk. - De voorbehoedmiddelen komen allen daarop neêr, dat het hospitaal wél gelegen en wél zij ingerigt; dat daar behoorlijke zorge, ten aanzien van het luchten der vertrekken, zoo wel door vensters, als langs den bodem, ten aanzien van de reinheid, de zorgvuldige afscheiding en behandeling der zieken, plaats hebbe. Heeft de hospitaalversterving wezenlijk plaats, dan vond de beroemde Schrijver, wiens gezag hier, door zijne veeljarige en ruime ondervinding, allezins gelden mag, de meeste baat, in de zieken in de open lucht te leggen, of althans van vertrek te doen verwisselen; terwijl de zalen, waar de dampkring door de smetstof verontreinigd is, gelucht en gezuiverd worden. Tot die zuivering beveelt hij vooral de Guitonsche berookingen aan, ook van alle linnen, verbanden, beddegoed enz., waaromtrent men niet te zorgvuldig wezen kan. Dit geheele Hoofdstuk is der lezing en behartiging overwaardig. daar er niets geleerd, niets aangeraden wordt, hetwelk niet door eene reeks van waarnemingen en proeven is bevestigd, en van hetwelk men zich, ook in de gewone praktijk, niet met vrucht zoude kunnen bedienen. In één woord, deze Verhandeling behoort in de handen van elk Geneeskundige te komen en te blijven: zij is, en ten aanzien van de zaken, en ten aanzien van den stijl, een nieuw toevoegsel tot den welverdienden roem des geleerden en schranderen Schrijvers.

{==633==} {>>pagina-aanduiding<<}

De tweede Verhandeling strekt ter beantwoording eener vrage over den Brandspiegel van archimedes. Het is den geschiedkundigen bekend, dat bij sommige Schrijvers, onder de vernuftige middelen, waarmede die vaderlandlievende Geleerde het belegerd Syracuse tegen de Romeinen verdedigde, ook het verbranden der vijandelijke vloot, door middel van brandspiegels, wordt opgenoemd. Daar anderen hiervan zwijgen, en de zaak zelve vrij ongeloofelijk voorkomt, hebben velen aan de waarheid van dit geschiedverhaal getwijfeld; en ook zij, die de zaak zelve aannamen, verschilden in de bijzonderheden. In 't bijzonder was men geneigd, in deze geschiedenis iets vreemds, een blijk van verloren gegane Natuurkennis te zoeken. Dit maakte de oplossing van het vraagstuk juist niet gemakkelijker. De kundige Schrijver dezer Verhandelinge, de Heer j.p. van cappelle, heeft echter deze zwarigheden vermijd, door een beter standpunt te kiezen. Geene nieuwe natuurkundige bespiegelingen, geen opsporen van onbekende geschiedkundige bronnen, maar eene oordeelkundige ontwikkeling van 't gene omtrent deze zaak is in 't midden gebragt, gaf hem de oplossing, welke de Maatschappij voldoende keurde, en met haar, zoo wij vertrouwen, elk Geleerde.
De Verhandeling is in drie Afdeelingen verdeeld. In de eerste wordt de vraag beantwoord: of de daad van archimedes, op zichzelve beschouwd, mogelijk zij. Hier toont van cappelle eerst aan, dat zoodanig eene verbranding onmogelijk met een' hollen spiegel kon geschieden. Vervolgens onderzoekt hij de mogelijkheid, of de vereenigde werking van platte spiegels zulk een uitwerksel hebben kan. Hij draagt de opmerkelijkste theorien voor, welke de wiskundigen hier gevolgd zijn, en bepaalt zich vooral tot die van anthemius, nader gewijzigd en met proeven bevestigd door buffon. Daaruit nu blijkt werkelijk de mogelijkheid eener hevige brandstichting, op vrij verren afstand, door middel van zamengestelde platte spiegels.

{==634==} {>>pagina-aanduiding<<}
In dit Hoofdstuk spreidt de geleerde Schrijver enee groote belezenheid en vergevorderde taalkennis ten toon; vele plaatsen uit min bekende Schrijvers worden er, de eene minder, de andere meer, in opgehelderd, en van de vorderingen der Ouden in dit gedeelte der natuur-, of liever toegepaste wiskunde, beslissende bewijzen gegeven. Daaraan is echter meer bijzonder de volgende Afdeeling gewijd, waarin de mogelijkheid der daad, in betrekking tot de optische kennis der Ouden, onderzocht wordt. Ook dit gedeelte der vraag wordt bevestigend beantwoord; toonende de Schrijver eerst in 't algemeen aan, dat de Ouden die eigenschappen des lichts, die wetten zijner beweging, waarop de spiegelkunde gebouwd is, kenden, en dat zij van deze kennis ook tevens gebruik wisten te maken; en vervolgens, dat men gerust aan archimedes die mate van kennis kan toekennen, zoo uit hoofde van zijne bekende schranderheid, en bijzondere ervarenheid in alles, wat de toepassing der wiskunde op de verschijnselen der Natuur betreft, als omdat hij zich werkelijk met de spiegelkunde bezig gehouden, en zelfs daarover geschreven heeft. In deze Afdeeling wordt tevens bewezen, dat de door archimedes gebezigde spiegels niet van glas, maar veeleer van metaal, geweest zijn. In de derde, eindelijk, wordt deze zaak meer bepaald uit een geschiedkundig oogpunt beschouwd, en te dien einde vooral het gezag der Schrijvers, die van deze uitvinding gewagen, overwogen. Van cappelle grondt zich hier voornamelijk op dat van galenus en lucianus, die het uitdrukkelijk zeggen, en op eenige Schrijvers van later tijd, welke zich hier op het gezag van dio en diodorus beroepen. Schoon men nu in de overgeblevene werken dier beide laatsten geene melding van het geval gemaakt vindt, beneemt dit niets aan de waarde dier aanhalingen, daar er, toen die latere Schrijvers schreven, nog werken
van die Geschiedschrijvers kunnen voorhanden geweest zijn, welke wij niet bezitten. De zwarigheid, dat noch li-
{==635==} {>>pagina-aanduiding<<}
vius, noch polybius, die in alles, wat de verdediging van Syracuse betreft, zoo uitvoerig is, noch plutarchus, iets van die verbranding door spiegels zeggen, tracht van cappelle op te lossen, door aan te nemen, dat deze poging van archimedes niet veel meer dan eene mislukte proef was, zoo als uit den aard der zake genoeg is op te maken; en dat zij dus niet in alle, welligt niet in die bronnen werd gevonden, welke die drie Schrijvers hebben geraadpleegd. Onze Schrijver is echter voorzigtig genoeg, juist uit dit gebrek aan eenstemmigheid in de Geschiedschrijvers, tot niet meer dan de waarschijnlijkheid der gebeurtenisse te besluiten; en tevens, dat het verhaal niet, dan zeer vergroot, is tot ons gekomen. Hoe dit ook zij, den aandachtigen Lezer dezer Verhandelinge zal het niet ontsnappen, dat de vorderingen der Ouden, ook in de proefondervindelijke Natuurkunde, veel grooter waren, dan men zich thans veelal verbeeldt. Hierop de aandacht te vestigen, is wel zeker het doel der opgave zoo wel, als der beantwoording dezer vrage geweest; en dat doel, gelooven wij, heeft de Maatschappij volkomen bereikt bij allen, die eenigen prijs op ware wetenschap stellen.’




Leven, Veldtogten, en Regering van Napoleon Buonaparte, enz. enz. Uit het Engelsch van E. Gifford, Esq. Te Amsterdam, bij C. en H. Timmer. IIIde Deel, 318 bl. en 84 bl. aanteekk. IVde Deel, 402 bl. en 55 bl. aanteekk. In gr. 8vo. f 6-18-:

In een voorgaand Nommer (1815, No. 3.) van den aard en de strekking dezes werks verslag gegeven hebbende, blijft ons nu slechts over, den inhoud dezer beide Deelen kortelijk te vermelden.
Dezelve bevatten een veel korter tijdsverloop dan de vorige, namelijk van 1808 tot op het einde van

{==636==} {>>pagina-aanduiding<<}
1813, welk laatste jaar alleen door het geheele vierde Deel wordt ingenomen. Wij ontkennen wel niet, dat de gebeurtenissen, hoe nader zij bij onzen tijd komen, aan gewigt en merkwaardigheid winnen, vooral door de ontwikkeling van het hooge plan der Godheid in de toelating der boosdoeners: om hen naderhand in hunne eigene strikken te doen vallen; doch men moest dan ook de geschiedenis dier jaren meer praktisch behandelen, en meer met een wijsgeerig oog den oorsprong, voortgang en afloop der gebeurtenissen beschouwen. Dit, echter, geschiedt hier zeer spaarzaam, nog spaarzamer dan in de vorige Deelen. Wie hier het weefsel der staatshandelingen, de oorzaken der verschrikkelijke Oorlogen, die Europa teisterden, zoeken wilde, zou vergeefsche moeite doen.
Ten opzigte van den Russischen Krijg in 1812, maakt zich de Schrijver van de zaak af, met te zeggen: ‘Er zoude geen einde aan zijn, wilden wij alle de diplomatieke hairkloverijen verhalen, die plaats grepen eer de vijandelijkheden eenen aanvang namen.’ Daarentegen is hij bij uitstek omstandig in de vermelding der krijgsgebeurtenissen, zoo wel van 1809, (de veldslagen bij Aspern of Essling en Wagram worden zeer naauwkeurig verhaald) als van 1812 en 1813. Doch het zijn meestal de Fransche Bulletins, met aanmerkingen vergezeld, boodschappen aan den Senaat, aanspraken in den Staatsraad en het Wetgevend Ligchaam, Oostenrijksche Manifesten, dagorders, Proclamatien, uittreksels uit cmateaubriand, enz. die hier woordelijk worden medegedeeld, en uit welker aaneenschakeling, met eenige noodzakelijke overgangen, de Schrijver het geschiedverhaal, vooral van 1813, opmaakt, zonder, gelijk het behoorde, uit alle de verschillende berigten, in zijnen stijl, een geheel voor den Lezer te vormen. Dit heet geene Geschiedenis schrijven, maar op zijn best bouwstoffen tot eene Geschiedenis verzamelen, en in zekere orde bijeen stellen. Men gevoelt, hoe ligt het is, met eenen Moniteur bij zich,

{==637==} {>>pagina-aanduiding<<}
van eene genoegzame dosis wantrouwen in deszelfs berigten voorzien, en tevens op de bescheiden van de andere zijde het oog houdende, zulk eene taak af te werken. Het merkwaardigste in deze verzameling van berigten zijn de breede aanteekeningen op het slot, die levensbijzonderheden van de vertooners op het groote Europische tooneel, gedurende de behandelde jaren, behelzen; als van junot, marmont, kutusoff, platow, wellington, blucher, moreau, (van wien echter de blijkbaar valsche aanspraak aan de Franschen, uit de legerplaats van Commotor, als echt wordt medegedeeld) en poniatowsky.
Het spreekt, na het opgemerkte, van zelve, dat men hier geene ontwikkelingen van het eigenlijke karakter des Veroveraars, noch van den voortgang der boosheid in zijn hart, moet verwachten. Minder voor den Man en zijne Regering, dan voor zijne Veldtogten, is deze Geschiedenis dan ook van belang. Er is op verre na geen gebruik gemaakt van alle de hulpbronnen, die de taak, door Sir e. gifford op zich genomen, waardiglijk hadden kunnen doen afwerken; en zelfs van diegene, welke de Schrijver gebruikt heeft, is, even als in de vorige Deelen, geene melding gemaakt. De gaping, door hem in het verhaal der Hollandsche zaken, gedurende 1810 en 1811, gelaten, is door den Vertaler vrij wel aangevuld. Echter hebben wij hier op verscheidene mistastingen gestooten; zoo als: dat Koning lodewijk zich eerst na de terugkomst van Parijs lodewijk napoleon zou onderteekend hebben; iets, hetwelk hij reeds meer dan een jaar te voren deed: dat hij ook, eerst na die zelfde terugkomst, de jongelingen uit de wees- of armenhuizen tot den krijgsdienst bestemde; een voorspel der Conscriptie, hetwelk, gelijk ieder weet, reeds in 1809 bij den Engelschen inval had plaats gehad, en in dat zelfde jaar door eene voorgenomene Organisatie der Schutterij was voorafgegaan, die zeker blaauwboekje veroorzaakte, waarin men de Natie stellig aanraadde, zich tegen

{==638==} {>>pagina-aanduiding<<}
dien maatregel te verzetten. - Den Schrijver zelven hebben wij zelden op onware daadzaken betrapt. Hij verzuimt wel, van den eersten opstand te Hamburg (in den nawinter van 1813) te spreken, hoewel hij daarop verwijst, en van de herneming van Hamburg gewaagt. Hij zegt niets van de gebeurtenissen in Holland, in November en December 1813, dan het volgende; (IV. 309.) ‘Ook voor de Vereenigde Nederlanden had het uur der verlossing geslagen. Eene Engelsche Armee landde aan de Hollandsche kusten. Overijld vlugtten de Fransche beambten; eindelijk ook de nog overige zwakke krijgsmagt.’ Hij oordeelt, dat frederik II van Pruissen verkeerdelijk de Groote was bijgenaamd, omdat hij blucher uit den dienst verwijderd hield: (hij moest maar geweten hebben, wie deze man, dien hij naar den Duivel zond, eens worden zou!) De slag bij Culm, en de neêrlaag van van damme, wordt vóór dien bij Dresden verhaald, hoewel een gevolg daarvan zijnde. Men vindt geen woord van den slag bij Gross-Beeren, die Berlijn redde: (over 't geheel is het verhaal van den tweeden veldtogt des jaars 1813 tot op den slag bij Leipzig zeer verward.) Men spreekt (IV. 279) van eenen ‘heer groothertog frankfort’ (sic) enz. Dan, dit alles laat zich in een werk van zoo langen adem verontschuldigen, wanneer men het als verzameling van bouwstoffen aanmerkt; doch geenszins, wanneer men (volgens den titel) daarin een volledig verhaal van de in dit tijdvak gevoerde Oorlogen, inzonderheid tot opheldering van de oorzaken en waardering van de
gevolgen der laatste verbazende gebeurtenissen, meent te vinden.
Daar het werk, in het oorspronkelijke bij stukjes uitgekomen, verder is uitgedijd, dan men verwacht had, heeft de Vertaler, in plaats van het vierde Deel tot eene onmatige dikte te doen uitdijen, liever besloten, daarbij nog een vijfde te voegen; en vermits, ongelukkiglijk, het jaar 1814 niet het laatste geweest is, ‘waarin de held van dit boek voor de krijgs- of wereld-
{==639==} {>>pagina-aanduiding<<}
geschiedenis in aanmerking komt,’ zoo hebben wij op zijn minst ook nog een zesde te wachten.




Nagelaten Gedichten van Jan Frederik Helmers. Iste Deel. Te Haarlem, bij F. Bohn. 1814. In gr. 8vo. 202 Bl. f 3-12-:

Jan frederik melmers, Nederlands sieraad, de gevoelige en verheven Zanger, is niet meer! Alwie buitengewone begaafdheden en verdiensten op prijs stelt; alwie gevoel heeft voor het schoone en verhevene; alwie de schoone kunsten, en vooral de schoone bij uitnemendheid, de heer scheresse der harten, de Goddelijke Dichtkunst, weet te waarderen; alwie de voortreffelijkheid van den menschelijken geest eerbiedigt; alwie de eer van het vaderland ter harte gaat, en met fierheid zich verheft op de groote mannen, welke hetzelve heeft voortgebragt, mannen, die onzen nationalen roem, bij tijdgenooten en nakomelingschap, bij onze naburen, bij vrienden, bij onze vijanden zelfs, luisterrijk handhaven; ja, alwie regtschapen Nederlander is, beweent met heete tranen den dood des edelen Zangers, beseft de grootheid van een verlies, dat niet ligtelijk te herstellen is, - gevoelt dit verlies dubbel in oogenblikken, nu Nederlands verlossing, herleving, verheffing den Dichter der Hollandsche Natie met heilige geestverrukking zoude bezield hebben. Hoe zouden de groote, eeuwig onwaardeerbare, voor korten tijd nog onmogelijk beschouwde, en alleen in den geest des profetischen Zieners verwachte, gebeurtenissen zijnen dichtgeest niet hebben uitgezet! hoe zoude zijne gevoelige, om Nederlands schande verontwaardigde, ziel voor Nederlands glorie niet gegloeid hebben! en hoe zoude hij zijn edel vaderlandsch hart niet hebben uitgestort in zangen, waardoor hij ons allen zoude ontvonkt, geroerd en veredeld, en den roem van Nederland uitgebreid hebben, - zangen, welke, tijd en lot te groot, helmers zouden waardig geweest zijn, ja waarin helmers zichzelven zoude overtroffen hebben! Dan - hij is niet meer! Het heeft der Goddelijke Voorzienigheid niet behaagd, voor zijn sterfelijk oog te doen aanlichten den heerlijken dag onzer verlossing, die alleen een geheel leven waardig was,

{==640==} {>>pagina-aanduiding<<}
naar welken hij zoo verlangend reikhalsde, en die hem telkens in heilige beelden van het voorgeslacht voor den geest zweefde. Hij stierf, toen het nog stikdonkere nacht was. Ons betaamt het, te zwijgen, en het goede met dankbaarheid te genieten. Zijn roem is gevestigd. Zijne voortbrengselen hebben zijnen naam vereeuwigd. Hij heeft zich door dezelve een gedenkteeken, aere perennius, opgerigt; en na zijnen dood mogen wij ons nog verlustigen in de heerlijke vruchten van zijnen geest, welke ons thans door de zorg van zijne Vrienden, de Heeren Mr. m.c. van hall, c. loots en h.h. klijn, worden aangeboden.
's Mans nagelaten en verspreide Gedichten zullen twee Deelen beslaan. Het eerste Deel, dat wij thans aankondigen, is met het afbeeldsel des vereeuwigden Zangers versierd, en bestaat uit drie uitgebreide Dichtstukken, de lof der zeevaart, het haarlemmer hout, en de lof van amsterdam, als voedster der kunsten, voorts uit eenige Lierzangen en vier verspreide Gedichten.
De Lof der Zeevaart is een onderwerp, regt voor helmers geschikt. De behandeling van hetzelve is in zijnen gewonen trant, dat is meesterlijk. Oorspronkelijkheid en stoutheid, de bijzondere eigenschappen van helmers, blinken ook hier uit. De inleiding, welke misschien voor het stuk uitvoerig genoeg is, levert hiervan dadelijk een bewijs op. Zij bevat eene korte schildering van Nieuw-Zeeland en van Engeland. Reeds de aanhef is ongewoon:

Ziet gij dat eiland dáár, op de onafmeetbre plassen, 
Nieuw-Zeeland, zijnen voet in de Oosterbaren wasschen? 

De Natuur heeft aan dit land al hare schatten verkwist. De grond is er vruchtbaar en rijk.... en nogtans wáren hier woestheid, verderf en dood.

Wat ziet ge? een pestwalm rijst uit giftige moerassen: 
De aarde is geen aard', maar moer, waar 't ongedierte uit plassen, 
Uit zwarte kreken loert, en schreeuwt, en blaast, en snort; 
Het duizendjarig bosch, door de eeuwen neêrgestort, 
Ligt daar vermolmd, verteerd, op 't vroeger bosch te rotten, 
En gunt slechts giftig kruid hier welig uit te botten! 


{==641==} {>>pagina-aanduiding<<}

Brittannia, gehuld in nevelen, eene prooi van de stormen, met krijtgebergte omheind, verstoken van de gunsten der Natuur, en evenwel....

Wat Eden rijst omhoog! wat godlijke landouwen! 
Hier ruischt een korenzee haar gouden baren voort; 
Dáár stort de landrivier aan wederzijdschen boord 
Den schat van 't Morgenland en 't goud van Peru's stranden 
In volle staven neêr in altoos nijvre handen; 
Het Oost, het West, het Zuid, het Noord, de God der Zee, 
't Is alles op uw' wenk, Brittannia! gedwee! 
Des menschen geest schiet hier zich wieken aan! durft denken! 
Brengt Baco's, Newtons voort, en blijft haar Nelsons schenken! 

Vanwaar dit onderscheid?

Vanwaar die tastbre nacht, die op Nieuw-Zeeland daalt? 
Vanwaar die heldre glans, die Englands grond bestraalt? 
De Zeevaart is 't alleen: 't is zij! haar heldre luister 
Ontwringt de volken aan den afgrond van het duister! 
Zij adelt 's menschen geest; maakt volken groot en vrij, 
En scheurt de windslen af der dorste bastaardij. 

Nu volgt eene aanroeping van de Dichtkunst en eene op wekking der Nederlanders, die hunne grootheid aan de Zeevaart verschuldigd zijn, om met den Dichter in den feestzang te stemmen. Alles zeer schoon.
De oorsprong der Zeevaart is onzeker. Een oude, uitgeholde eikenstam, op het water drijvende, wordt door een' hond, die zijnen meester verloren had, beklauterd. Hij drijft met dien stam voort. Het volk ziet dit vreemde schouwspel, en

Het kindsche menschdom, naauw der bastaardij ontgaan, 
Ziet, peinst, snelt naar het bosch, het durftiets groots bestaan! 
't Geboomt' heeft ras zijn dos van tak en blad verloren: 
De 
{== afbeelding 	==} {>>afbeelding<<}
    
 valt - een boot ontstaat - de Zeevaart is geboren. 

De zwaan geeft verder het voorbeeld, om eene boot te maken, die in den storm en tegen de stroomen bestuurd wordt. De geschiedenis der Zeevaart ligt in het donkere. Zij levert een blijk op der goddelijkheid van den menschelijken geest.

{==642==} {>>pagina-aanduiding<<}
De wonderen der eerste Zeevaartkunde worden bezongen. De tafereelen zijn hier bij uitstek fraai. Wij kunnen ons niet weêrhouden, om de volgende heerlijke regelen over te nemen:

Aanschouw dit schip! ja, 't schijnt op d' oceaan verloren, 
En in de onmeetlijkheid verzwolgen; 't ziet geen sporen, 
Geen baak, geen teekens op eene oeverlooze zee. 
Wat? duizend mijlen ver herkent het reeds de reê. 
't Weet aan de slaven, die uw' troon, Jupijn! omringen, 
't Geheim der juiste plaats, op 't maatloos nat, te ontwringen. 
Wanneer Diana met haar' rei ten voorschijn treedt, 
En fiere Orion 't hoofd met gloeijend goud omkleedt, 
En uit het oog des Stiers, met onafmatbre glansen, 
Held Aldebaran 't licht verspreidt aan 's hemels transen, 
Verkonden ze, op 't bevel van 't algebiedend schip, 
De aannadring van een' stroom, van draaikolk, plaat of klip, 
En, ligt gelijk een veer, bruist nu dat trotsch gevaarte 
Door de onbegrensdheid heen, ondanks zijn logte en zwaarte: 
De in sneeuw gedoste zwaan, die op de landrivier 
Zijn zilvren borst verbreedt met ongelijkbren zwier, 
Zijn vederpluim verheft en uitbreidt op de wateren, 
Zijn dons net in 't kristal met wellustaâmend schateren, 
Daarheen zweeft, rijk in pracht, op moed en schoonheid trotsch, 
Is 't beeld van 't zeekasteel op 't schuimend golfgeklots. 

Nadat de Dichter, zeer gepast, zijne hulde aan de verlichte weldoeners van het menschdom, newton, euler enz., heeft toegebragt, bezingt hij de weldaden en voordeelen, door de Zeevaart gesticht. De Natuur heeft de verschillende landen met ongelijke schatten bedeeld. De Zeevaart heeft die ongelijkheid hersteld. Door haar worden de onderscheidene voortbrengselen geruild en van het eene land in het andere overgebragt. (De volgende twee regels:

De vrucht, die 's wijzen brein verheldert in den nacht, 
Wordt u van Javaas kust, van Mochaas grond gebragt, 

zijn bijna letterlijk uit de Hollandsche Natie overgenomen.) Europa verspreidt hare kunsten door de Zeevaart. De kruiden van het afgelegenst strand worden door haar aangevoerd tot genezing van ziekten. (De naam van handlangers der

{==643==} {>>pagina-aanduiding<<}
Natuur, hier aan de Geneeskundigen gegeven, beviel ons niet. Het woord zelve maakt ook het vers onwelluidend.) Met de schatten der Natuur heeft zij die van den geest alom verspreid. Wetenschappen en kunsten bloeiden door haar. Zij schonk de volken Godsdienst, zedelijkheid, en wetten. De Zeevaart verspreidt zelfs haren zegen door den Oorlog. De Dichter weidt hier uit over de Middeleeuwen. Dezelve worden stout en krachtig geteekend. De Kruistogten ontvolken Europa. De Zeevaart moest zich aan dien gruwel dienstbaar toonen. Maar zij bragt ook in Europa terug den geest en de zachtere zeden van het Oosten, met onderscheidene kundigheden, smaak, beschaving en weelde. (Wij twijfelen, of alles hier wel volkomen juist zij, en of de Dichter niet meermalen oorzaak en middel verwart. Bijgeloof en woestheid verwekten de Kruistogten, en uit dit kwaad kwam weder oneindig veel goeds voort. Men kan der Zeevaart niet wijten de rampen en onheilen, die de Kruistogten hebben aangebragt; het goede en de zegeningen, uit de laatste ontstaan, kunnen even min aan de Zeevaart worden toegeschreven.) De Dichter komt thans op een veld, dat hij reeds in zijne Hollandsche Natie met zoo veel roems betreden heeft. Hij bezingt de stoute togten der zeehelden. (Aan het woord volksweldoeners zijn wij hier een' stroeven regel verschuldigd.) De korte beschrijvingen der togten van columbus en gama zijn reeds meesterlijk; doch de zangtoon van helmers rijst nog. Hij bezingt cook met geestdrift, en de naam van Nieuw-Holland doet hem, in volle verrukking, uitroepen:

Nieuw-Holland! - welk een naam, wat klank dringt in mijne ooren! 
Ik ben, Oud-Holland! op uw' heilgen grond geboren. 
Uw dierbre schoot heeft mij gekoesterd! als een kind 
Heeft mijne onnoosle jeugd u reeds als 't licht bemind. 
En nu, schoon gij vergaat, ligt als een worm vertreden, 
Blijft ge eeuwig dierbaar mij, ja eeuwig aangebeden! 

De Dichter gaat in dezen toon voort. Maar, hoe zal hij den lof der Vaderen naar eisch bezingen? Hij gevoelt zijne onmagt; doch grijpt weder moed. Hij verheft zich, en zijn statige dichtstroom stort zich nu in eenen bruisenden lierzang uit, waarin hij den zeeroem der Nederlanders met gevoel en

{==644==} {>>pagina-aanduiding<<}
kracht bezingt, en daarmede een dichtstuk besluit, dat, naar ons oordeel, een voortreffelijk kunstgewrocht is, en, over het geheel genomen, misschien de beide volgende stukken in waarde overtreft.
Het Haarlemmer Hout is mede een schoon stuk. De aard van het onderwerp brengt echter mede, dat men hier meer bespiegelingen over verschillende, zich beurtelings aan den geest des Dichters vertoonende, voorwerpen aantreft, dan wel een dichtstuk, waarin ééne hoofdgedachte alles bezielt, waarin alles tot één doel werkt, en de eenheid van het geheel overal is volgehouden. Het komt er in soortgelijke stukken voornamelijk op aan, dat men zorge, om niet van het eene op het andere te springen, en daardoor het gevoel geweld aan te doen. De overgangen of nuances moeten zeer zacht zijn en ineensmelten. De Dichter kan ligtelijk hier tegen zondigen, wanneer hij, in een uitgebreid stuk, de verschillende partijen op verschillende tijden bewerkt; terwijl de Lezer in éénen adem, en in dezelfde gemoedsstemming, het geheele stuk leest. Schoon dit gedicht niet geheel is vrij te pleiten van door heterogene bespiegelingen nu en dan het gevoel des Lezers te schokken, treft men hier toch, nevens stoute en verhevene gedachten, die zachte en teedere trekken aan, welke het hart zoo aangenaam boeijen. De meeste détails van dit stuk zijn dichterlijk, in de volle kracht van het woord. De geest van helmers zweeft in de hoogste verrukkingen rond; en wie luistert niet met opgetogenheid naar de zuivere toonen des verhevenen en gevoeligen Zangers? De voorzang is bij uitstek fraai. De verkeerde klemtoon in Onionnen kwetst het oor te onaangenamer, daar het stuk anders zoo regt muzikaal en op den echten lierzangerigen toon gestemd is. De aanhef van het stuk zelve is zeer fraai. Het vaderlandsche hart van helmers vertoont zich hier weder van de edelste zijde. Niemand kon zijn vaderland meer beminnen, niemand sterker aan zijnen geboortegrond gehecht zijn, dan onze Dichter. De schildering van de bloemen, die het bosch
omslingeren, is bevallig. In het woud zelve wordt de toon statig en verheven. Het landelijk tooneel, dat hier geschetst wordt, onderscheidt zich door een zeer levendig koloriet. De uitweiding over de Spanjaardslaan is allertreffendst. Welke herinneringen komen den Dichter hier niet voor den geest! Hij gevoelt in het hartverheffend donker van het stati-
{==645==} {>>pagina-aanduiding<<}
ge woud den heiligen invloed van een' hoogeren geest. Hij vindt hier het overblijfsel van het woud der Batavieren. Hij ziet hunne schimmen naderen. Deze episode is meesterlijk. De toon is zeer plegtig. Doch de Dichter vervalt in het gebrek, waarvan wij boven gewaagden. De bespiegelingen, die elkander verdringen, rukken door hare ongelijksoortigheid den Lezer uit de zoete en sombere stemming. De Dichter wijdt hier en daar (schoon niet veelvuldig) zijne aandacht aan nieuwe voorwerpen, welke of bij het verheven gevoel des Dichters over de schoonheden der Natuur niet passen, (gelijk de uitweiding over de prachtige gebouwen en den koophandel) of hem zelfs geheel tot de da elijksche prozaische wereld doen nederdalen, (gelijk bij de vermelding van den vriendenkring, die onder een pijpje zit te politiseren.) De Dichter heeft dit zelf gevoeld, en roept daarom uit: ‘Weg met dien lagen toon!’ enz. Hij komt nu wel weder in zijne stemming, maar, naar ons gevoel, veel te spoedig. Dit kan niet in éénen adem gedicht zijn. Het zijn, zonder twijfel, brokken, welke naderhand bij elkander zijn gevoegd. Zoo plotseling toch verheft zich de geest niet uit den bonten kring der dagelijksche (helaas! al te prozaische) wezens tot die verhevene en heerlijke bespiegelingen, welke zoo treffend zijn, dat wij niet kunnen nalaten er eenige regels uit over te nemen:

U, Haarlems Hout! zij lof! U dank ik veerkracht, leven! 
Gij zaagt me, aan 't stof ontvlugt, in reiner luchtstroom zweven! 
'k Vond in uwe eenzaamheid mijzelven nooit alleen; 
Neen! hooger geestdrift vloog door al mijne aadren heên; 
Gedachten, nooit gevormd, voelde ik in mij gerezen; 
Ik schudde 't stofkleed af, scheen meer dan mensch te wezen! 
'k Ontsteeg dit stofje, aan ons een wereld; de eindloosheid 
Lag, als een landkaart, voor mijn zieloog uitgebreid; 
'k Zag van Saturnus ring op onzen molshoop neder, 
Verloor me op Uranus, vond me op den Melkweg weder; 
Kometen volgde ik op hun (haar) nooit berekend spoor, 
Drong door 't onnoembaar tal der zonnestelsels dóór; 
'k Zocht nieuwe werelden, die eerst haar' loop begonnen; 
Ik zag den bouwval van reeds uitgediende zonnen, 
Door 't eindeloos heelal verspreid, als korrels zand, 
Eene eeuwge wereld-zee, beroofd van reede en strand; 

{==646==} {>>pagina-aanduiding<<}

'k Zocht werelden, veroud, ontbloot van stargeslonker, 
De grenzen van 't heelal in d'afgrond van het donker, 
Waar 't niet een' aanvang neemt, of waar, in woesten strijd, 
Het leven worstelt met den chaos en den tijd: 
Vergeefs, waarheên mijn geest zich ook voelde opgeheven, 
't Was alles schepping, alles wereld, alles leven. - 

Na verder over de eenzaamheid, belangrijk vooral voor den Dichter, te hebben uitgeweid, waaronder men eenige fraaije, klanknabootsende, verzen aantreft, als:

Wil hij (de Dichter) u schokken, u verbrijslen door zijn snaren, 
Dan schiet hij bliksems uit, en 't donderend gebom 
Dreunt domm'lend, dof en doof, door 't oor, in verzen om! 
Slaat hij, hij Mavors! de aarde, als hagels 't graan, te pietter, 
Dan klikklakt schild op schild, bij schreeuw en staalgekletter. 

vermeldt de Dichter, ten slotte, het schoonste sieraad en den eeuwigen roem van het Haarlemmer Hout, daarin bestaande, dat er de Drukkunst is uitgevonden. De verzen, hieraan gewijd, zijn stout en krachtig.

(Het vervolg en slot hierna.)

De Herkaauwer. No. III tot V. Te Amsterdam, bij J. van der Hey. 1815. In gr. 8vo. 215 Bl. f 3-6-:

Het verwondert ons, dat wij bij het achtbaar Collegie nog de kwestie niet hebben hooren opperen, of titel, vignet en spreuk op den duur wel blijken gelukkig gekozen te zijn? Immers wij kunnen het lieve dier op het omslag daar zoo vreedzaam niet zien liggen, of wij denken: ja, beestje, gij hadt mede verwacht, nu eens op uw gemak uit te rusten en over het oude na te breeuwen - maar, ja wel, dat gelijkt er naar! Inderdaad, het is slechts voor een klein gedeelte herkaauwing van die soort, als b.v. het terugzigt op onze negentienjarige Babylonische gevangenis. Het opgestooten rund loopt integendeel de halve wereld af om te grazen, en maar spoedig in de haast een luttel te kaauwen, wat zoo weelderig en zoo spoedig groeit, als het bijna niet te verslikken is.

{==647==} {>>pagina-aanduiding<<}
Nu, de eigenaars verliezen er niet bij. Eindelijk zal er toch, hopen en bidden wij, eens tijd tot gerust en bedaard herkaauwen komen; en dan hebben wij deze laatste wijsheid, die waarlijk niet gering, misschien wel onmisbaar, mits inzonderheid wel herkaauwd en wel verduwd, is, nog mool meêgenomen. Herkaauwers zijn, in allen geval, geene profeten, al is hunne werkzaamheid ook nog het beste middel om zoo wat in de profeterij te doen.
Verre zij het dan van ons, dat wij dit geringe bezwaar tegen het uithangbord dezes politieken winkels zouden willen doen strekken, om de waar, die men er verkoopt, in eenig mistrouwen te brengen. Geen Fransche modekramer kan zijne oude en nieuwe spullen met meer smaak, met meer geest satsoeneren en uitstallen, dan de schrijver of schrijvers van dit periodieke werkje hunne gedachten. En daarenboven hebben deze denkbeelden veelal eene Hollandsche hechtheid en gewigt. Men vindt er keus van zaken - die natuurlijk niet nieuw zijn, (de menschelijke behoeften blijven al meest dezelfden; het saizoen alleen brengt hierin eenige verandering te weeg) maar die daarom niet nalaten, meestal eenen geheel nieuwen vorm, eene eigene, gansch oorspronkelijke tournure te hebben. Dit is op zichzelve gewis hoogst verdienstelijk; de ondervinding leert toch maar, dat men onder beschaafde menschen de beste, de onontbeerlijkste dingen zonder zulk een nieuw kleurtje niet gebruiken kan. Maar met dat al komt hier eene belangrijke vraag te pas: of, namelijk, het nieuwe fatsoen het dadelijk gebruik der zake gemakkelijker make, dan wel omgekeerd Hierop nu moeten wij antwoorden, dat de schrijvers de waarheid dikwijls op eene zeer treffende wijze weten in het licht te stellen, en van het ridendo dicere verum uitnemend partij te trekken. Somtijds, echter, dit minder het geval. De hoed is wat zwaar; hij belemmert het licht te zeer, inzonderheid door de menigte strikken, of pluimen, of bloemen, die iemand zoo voor de oogen wemelen, dat men het voorwerp geheel uit het gezigt verliest. Diep geputte gedachten, lange vol- en tusschenzinnen, met allerlei geestige toespelingen, zijn, hoe dikwijls ook herkaauwd, voor iedereen niet te verduwen.
Ziehier, tot betere kennis der zaken, eene soort van inventaris, waaruit men ten minste de assortimenten kan opmaken,

{==648==} {>>pagina-aanduiding<<}
van welke wij daarna een of ander nog eens wat nader in oogenschouw kunnen nemen.
Vervolg van het kort overzigt. Chateaubriand. Een droom. Nederlandsche letterkunde. Eenige uitlegkundige gissingen over de onverwachte verschijning van napoleon in Frankrijk. Napoleon. De bourbons. De Franschen. De oorlog tegen buonaparte. Het spook der Alpen. De rottenval. Godsdienst en staatkunde. Brief van eenen verduwer aan de herkaauwers. Oppositie-partij. Themistocles buonaparte. Wat zullen zij nu met hem uitrigten? Iets ('t welk evenwel weinig te beduiden heeft) over de voorzegkunde.
Van eenige dezer voorwerpen begrijpt men terstond, waartoe ze dienen moeten. Andere hebben meer overeenkomst met hetgeen de vrouwen een mooi katoentje of neteldoekje noemen; het scilicet, of wel de bestemming, blijft daarbij een raadsel, waarnaar nu eens gemakkelijker, dan moeijelijker te gissen valt. Wij, die alles bekeken hebben, vonden hier stukjes van den dag, voiles en kapers voor den eenslags opgekomen storm, losse aardigheden om er op een' feesttijd mooi mede te zijn; maar ook solidere stukken, die in de staatkundige huishouding altijd van belang zijn, welke men, zonder zich te ruïneren, niet alle jaren kan verwisselen, en wier inrigting daarom van groot gewigt is. Hieronder rekenen wij vragen omtrent de regten des troons, de vereischten der grondwet, betrekking van godsdienst en staat enz., hier deels opzettelijk, deels van ter zijde behandeld. Omtrent dezen, nu, hebben wij ons, doorgaans, wel voldaan gevonden. Er heerscht in de geopperde denkbeelden zoo wel gematigdheid als liberaliteit. Men heeft voordeel gedaan met de ondervinding der laatste jaren, zonder zich door de uitkomst zoo geheel te laten besturen en zwenken, als zij zwakke geesten dikwijls van het eene tot het andere, en dan weer van het andere naar het eene uiterste gewoon is te werpen, eene bare der zee gelijk. En, hebben wij ons ook vrij wat zachter over de politieke geloofsbelijdenis van den heer chateaubriand uitgelaten dan hier geschiedt, wij moeten hier in vele opzigten regt geven; inzonderheid, nu wij de Histoire de la Revolution de 20 Mars 1815 van Monsieur gallois gelezen hebben, die alle verbetering door de omwenteling vlakuit ontkent, en tot de overwegende nuttigheid der druk-
{==649==} {>>pagina-aanduiding<<}
pers toe stellig betwist. Doch, op eenige andere punten blijven wij, echter, verschelen; en houden wij tevens dit verschil
voor zeer gewigtig, ten aanzien van de duurzame rust der volken. Wij gelooven niet, dat lodewijk XVI slechts een particulier was, nadat zijne oproerige onderdanen hem daarvoor hadden verklaard, en beschouwen dus zijne teregtstelling wel degelijk als een moord, een koningsmoord. Wij meenen even zeer, dat lodewijk XVIII zich niet op de keuze van het Fransche volk alleen beroepen en gronden moest, omtrent zijn regt op de kroon. Dat regt was niet heel duidelijk, althans niet heel stevig, en liet gewisselijk de mogelijkheid over, dat de wind eens spoedig weer uit eenen anderen hoek blies; dat trouwens, zonder de erkentenis van het regt, wel gebeurd is. Hij kon daarom misschien toch wel van het eerste jaar, in plaatse van het negentiende, zijner regering gesproken hebben; immers, hij had niet geregeerd; hij was in de uitoefening zijner functien belet; het is wel: ééns burgemeester, altijd burgemeester; maar niet: regerende. Wij zouden dus den koning ook niet gaarne slechts het uitvoerend bewind noemen. En, schoon wij erkennen, dat d schrijvers veel waars en geestigs zeggen over de nutteloosen verkeerdheid van eenen middelstand tusschen den vorst en het volk, ter vorming van eenen ring en bolwerk om den troon; zoo kan men toch, ten opzigte der bereikbaarheid van allerlei, ook de hoogste staatsambten, voor allerlei, ook de nederigste burgers, te veel en te weinig doen. Die soort van standsveranderingen, (met de volksverhuizingen te vergelijken) dat hunkeren van allen, die eenige ware of ingebeelde bekwaamheid bezaten, naar regeringsposten, welke de omwenteling hier zoo wel als elders in haren trein voerde, waren gewis doodelijk voor de rust en welvaart der maatschappij. In deze en andere opzigten komt het ons dan wel eens voor, dat de doorgestane beroering, die zeker goed en kwaad heeft opgeworpen, bij deze heeren nog niet zoo geheel bedaard en bezonken is, maar dat nog sommige verkeerde begrippen
bovendrijven. Zij zijn ons, over het geheel genomen, nog wat rijkelijk nieuwerwetsch, ook in het godsdienstige, waarin wij meer dan zedelijkheid, dan deugd, zien; schoon het gewis, slechts als zoodanig en in zoo verre, van een stellig belang is voor den staat.

{==650==} {>>pagina-aanduiding<<}

Wij zullen, ten slot, een staaltje geven der geestige schrijfwijze, en kiezen daartoe
‘Het spook der Alpen.
Men wil, dat het monument, om hetwelk te ontwerpen zoo vele geleerden, bouwmeesters, en kunstenaars in beweging gebragt, - en hetwelk, wanneer de schutsgeest van napoleon zijn' gunsteling niet te vroeg verlaten had, op den berg Cenis opgetrokken zou geworden zijn, zich op de daartoe bestemde plaats, zonder behulp van menschelijke handen en harsenen, geheel van zelve heeft opgerigt. Dit wonderwerk moet zich, vooral ten tijde van den geweldigen tweestrijd, waarin zich de waaghals, wien het aanging, met betrekking tot het al of niet bijeenkomen van het Meiveld, bevonden heeft, ten aanzien en aanhooren van vele geloofwaardige getuigen, in den omtrek vertoond hebben.
De berg zelve (zelf) was het voetstuk van het kolossale gedenkteeken, waarvan men de navolgende beschrijving geeft: -
Het stelt eene gestrande en dreigend nederhangende arke noachs voor, in het oogenblik, dat zij de dalbewoners door hare nederstorting schijnt te zullen verpletteren. De reine en onreine dieren breken van alle zijden los, in hetzelfde tijdstip, dat een gekroonde roofvogel, van eene ongehoorde grootte, met uitgespreide vlerken zich op het meest naar boven gekeerde einde der arke vastklemt. Aan datzelfde einde, ziet men den ouden heer noach met zijne drie zonen, die men zich voorstellen kan, uit de verschillende vensters van het schip geklommen te zijn. Sem staat in eene bedaarde houding op zijne kroon te turen, en cham en japhet houden den slimmen vogel ieder bij een vleugel vast; terwijl noach, met het hoofd tusschen de twee po(o)ten van den roi des vautours geplaatst, op de rigting, die het vaartuig in zijne hagchelijke nederhelling zou kunnen nemen, met zigtbaren angst en verlegenheid acht slaat. Het waggelend gevaarte is van alle zijden en op verschillende hoogten met luchtbollen omringd, om de uit alle gaten en reten uitkijkende passagiers, zoo mogelijk, te redden. In het schuitje van eenen derzelven ziet men het wapen en de andere attributen der Franschkeizerlijke waardigheid. De geweldig bewogen mantel met bijen, die er afhangt, doet zien, dat de wind uit het noorden

{==651==} {>>pagina-aanduiding<<}
waait; schoon de gek, die boven den midden-schoorsteen der ark geplaatst is, de tegengestelde windstreek aanwijst.’
Vervolgens verandert het tooneel, en er volgt eene prozapoëtische aanspraak van een' schrikkelijk grooten reus tot de onderscheidene volken van Europa; doch die de arme volken, vreezen wij, dikwijls niet regt verstaan en begrijpen zullen. Nu, de schrijvers zelven vreezen zoo iets. Het volgende is nog al duidelijk:
‘Hoort het, vorsten der aarde! Verneemt het, o volkeren, die opgeroepen zijt, om in het boek der toekomst te lezen, en zijne orakelen te vervullen!
Nimmer liet zeus zijne kinderen tweemaal in dezelfde dwaling vervallen;
Maar ook nimmer liet hij zijne gebiedende oogwenken straffeloos verachten!
Wee u, wanneer de geduchte kring der verzamelde helden slechts een vernieuwd en belagchelijk pleit tusschen ajax en ulysses oplevert!
Geen hunner komt het toe, de wapenen van den verdelger van Troyen (Troje) te erven!
Werpt ze op de houtmijt! En laat de vlam, wanneer zij onder het gejuich der bevrijde volkeren ten hemel stijgt, de gehate teekenen van den moordlust vernielen!
Een heiliger worstelstrijd zal het zinneloos gekletter der zwaarden vervangen.
Themis daalt vriendelijk neder op de grensscheidingen der zich verbroederende landen.
Zij bestrooit ze met bloemen, en herschept ze in deuren van vreedzame woningen.’ - Ons papier is vol.





De Grondwet voor de Vereenigde Nederlanden, aangenomen den 29sten Maart 1814, op oudheid, zeden, gewoonten en behoefte des Volks gegrond. Door Mr. W. IJ. van Hamelsveld. Te Amsterdam, bij J. ten Brink, Gz. 1815. In gr. 8vo. 112 Bl. f 1-:-:

Dit werkje is voornamelijk te beschouwen als eene uitbreiding en bevestiging der keurige aanmerkingen, kort na het bekend worden onzer nieuwe Grondwet, in het Engelsche dag-
{==652==} {>>pagina-aanduiding<<}
blad The Courier geplaatst, en daarna in onze Staatscourant overgenomen. Het behandelt echter zoo wel de wettigheid van dit maatschappelijk verdrag, de bevoegdheid der Nederlanderen om hetzelve in de plaats te stellen voor de slavernij, waarin zij door Frankrijk gehouden werden, en deszelfs beantwoording aan en gepastheid voor onze behoeften en algemeene zeden, als het zijne afgemetenheid naar oude gewoonten, herkomsten enz. uit de geschiedenis staaft. Aan het eerste twijfelt geen mensch; en zoo er eenig gevaar voor dezen twijfel bestond, dan zou het misschien eene slechts niet al te gelukkige beredenering der zake zijn, die dit gevaar het ligtst zou verwezenlijken. Het ware gewisselijk dwaas, zijn geweten bezwaard te achten, omdat men, als Nederlander, deelde in de afwerping van het opgedrongen schandjuk - maar over het krachtelooze van eenen eed uit dwang redenere men toch immer zoo min mogelijk! Herodes handelde buiten twijfel verkeerd, toen hij om de eeden joannes het hoofd afsloeg; maar hij had in het geheel niet moeten zweren; hij had zich niet in den toestand moeten brengen van gemakkelijk tot eenen ligtvaardigen eed te vervallen. Waar begint, waar eindigt anders de vrijheid om zijn woord te breken? Wat is geweld? Wat mag men door middel eener belofte zoeken te bewaren, die men niet denkt te houden? Is het het leven? is het de welvaart van zijn huisgezin? is het de instandhouding, de bevordering zijner kinderen? En, hoe ver mag of moet dan de valschheid gaan? tot eenen eenvoudigen eed? of ook tot herhaalde betuigingen? tot alle middelen om zijne opregtheid te kennen te geven? - Wij herhalen het, men pluize deze vragen slechts niet te veel uit! Voor de zaak in kwestie is het niet noodig. En op
zichzelve is het misschien slechts in eenen strijd van dadelijke pligten - en dan nog, voor zoo verre slechts één volstrekt pligt is, ter naauwernood - eenigzins te verdedigen, dat men, in welk geval ook, zijn woord niet gestand doe. Deze redenering schijnt ons toe juist te zijn; en deze overtuiging, dit besef kan niet te ongeschonden of te heilig bewaard worden.
Zoo is ook de gepastheid der Grondwet voor onze behoeften eene van die meer beschouwelijke zaken, omtrent welke de ondervinding geleerd heeft, dat men zich grootelijks bedriegen kan. De ervarenis leert dit het best; schoon zeker eene herhaalde verandering in grondwetten dikwijls nog

{==653==} {>>pagina-aanduiding<<}
gevaarlijker dan derzelver gebrekkigheid zij. Bij de wijziging, echter, bij de vereeniging met Braband, na het schrijven dezer verhandelinge voorgevallen, is reeds aanmerkelijke verandering daargesteld, b.v. het openlijk beraadslagen van de tweede kamer. Immers, dit openbare is ons meermalen voorgekomen, de eigenlijke grondslag der Engelsche vrijheid te zijn; de oppositie verliest het spel altijd, maar zij zegt toch, wat zij te zeggen heeft, en verstrekt der publieke opinie, der waarheid niet zelden ten tolk; en wij hebben altijd het zeggen van dien Franschman even zoo zinrijk en algemeen toepasselijk, als waar en nationaal gevonden: elders heeft men grondwetten en staten enz., mais nous avons des chansons. Eene lofrede op eene pas verschenen Constitutie geraakt ook zoo ligt in verdenking van vleijerij. De beste Constitutie is uit haren aard en op zichzelve minbeduidend; de goede toon, door den eersten Vorst gegeven, en door de jaren bevestigd, kan en moet er veel bijdoen, zal zij waarlijk krachtig en nuttig worden.
Dit alles doet ons den meesten smaak vinden in hetgeen wij den voornamen inhoud noemden; betoog der gegrondheid op oudheid enz. Dit is niet zoo zeer eene lofrede, als eene voldoende verantwoording, en beantwoording van duizend vragen: waarom dit? en waarom dat? Te dezen opzigte hebben wij dan ook 's mans geschrijf met bijzonder genoegen gelezen. Gelijk wij, trouwens, in het algemeen oordeelen, dat het behandelde wél behandeld is. Wij verheugen ons, dat de kundige, achtenswaardige man wederom in zijne vaderstad geplaatst is, en wenschen hem den besten voorspoed en voldoening in allen opzigte toe.
De genoemde aanmerkingen zijn als aanhangsel achter het stuk geplaatst; en dezelven, met den Commentarius van hamelsveld er bij, verdienen gewis eene plaats in de bibliotheek van elken liefhebber van vaderland en vaderlandsche geschiedenis.


{==654==} {>>pagina-aanduiding<<}

Over de vorming der Vrouwen en de handhaving harer waarde in de gewigtigste betrekkingen van haar leven. Een Boek voor jonge Meisjes, Vrouwen en Moeders, van Betty Gleim. Uit het Hoogduitsch vertaald. Te Groningen, bij W. Zuidema. 1815. In gr. 8vo. 312 Bl. f 2-10-:

Over de opvoeding is, sedert twintig of vijfentwintig jaar, in Duitschland ontzaggelijk veel geschreven. Of dit aan het oogmerk beantwoord heeft; of de verbazende beloften, welke het scheen te doen, vervuld zijn; of het eenig tegenwigt aan de toenemende weelde en verweekelijking heeft opgeleverd; of het den openbaren, huisselijken en inwendigen godsdienst, die intusschen al meer in verval geraakte, naar eisch heeft kunnen vervangen??? - Zegge: ja! wie durft; wij wagen het niet. Heel vele zaken loopen van zelve tamelijk wel los; men verhelpe slechts hier en daar een weinig, gelijk eenige opmerkzaamheid, gezond verstand en juist gevoel dit wel zullen aan de hand geven. Maar, wil men zelf die zaken geheel leiden en besturen, wil men dit doen volgens eene bepaalde theorie, is deze een voortbrengsel a priori, en door de ondervinding nog in het geheel niet beproefd; dan is het gansch anders gesteld. Men kan het geval niet oneigenaardig vergelijken bij een' onbedreven voerman, of een' reiziger naar steile bergtoppen, waartoe men welafgerigte muilezels gewoon is te bestijgen: worden de beesten slechts aan zichzelven overgelaten, of doet men althans niet meer dan volstrekt noodig schijnt - men komt er al ligt behouden; doch, wil men het mooi maken, zoo mist het haast niet, of het mist. Om zich hiervan, zonder eenige eigene ondervinding, te overtuigen, bedenke men slechts, dat er nu eene wetenschap ontstaat, omtrent welke men verschillen kan, en waarover men werkelijk de tegenstrijdigste denkbeelden gekoesterd heeft, - eene moeijelijke wetenschap, die door de meeste belanghebbenden slechts ten halve verstaan, geleerd en onthouden wordt, terwijl toch alle halfwerk ligt erger dan niets wordt - eene wetenschap, eindelijk, die, hoe wél ook geleerd, nog niet toegepast, niet in praktijk gebragt is, maar hier vooral in eigene onoplettendheid, drift en temperament, gevoegd bij de verkeerdheden van huisgenooten enz., meer zwarigheid

{==655==} {>>pagina-aanduiding<<}
ontmoet, dan misschien eenige andere. Wanneer men echter op deze redenering van voren te weinig mogt vertrouwen, dan lette men slechts op, wie doorgaans den mond het volst hebben van opvoeding, - menschen, namelijk, zonder kinderen, ongehuwden, of dezulken, die, zoo ze al niet, gelijk rousseau, hunne kinderen in het vondelingshuis doen, ten minste geene bijzondere voorbeelden eener gelukkige kweeking zijn; allermeest vaders en moeders van beroep, kunstopvoeders, die misschien even daarom aan kunst denken, en kunst behoeven, omdat hun de natuur, benevens liefde, geduld, belangstelling enz. enz. enz. ontbreken.
Hetzij echter verre van ons, dat wij allen nadenken, alle onderlinge gedachtenwisseling, allen geschrijf over eene zoo belangrijke zaak, als de vorming van den mensch, zouden afkeuren. Doch, dat alle algemeene voorschriften ten minste hoogst eenvoudig zijn! dat men in geene bijzonderheden kome, welke de aard zelf der kinderen, der ouderen, der huisselijke omstandigheden alleen kunnen aan de hand geven! dat men niet veel bepale, niet veel verge, niet veeleer de moeder doe lagchen en den vader wanhopig make, dan beiden ernst en moed inboezeme!
Om de toepassing te maken: het boek voorhanden schijnt ons toe goedkeuring te verdienen, in zoo verre het deze waarheden dikwijls erkent, de gegispte gebreken tegengaat, en zich meer aan algemeene beschouwingen houdt. Om dit goede mag, maar alleen daarom ook moet, het gelezen worden; terwijl het best is, een aantal onuitvoerbaarheden, die het meest van elders schijnen ontleend te zijn, te laten voor hetgeen ze zijn. De denkwijze der schrijfster over beschouwelijke onderwerpen, de bestemming van den mensch in het algemeen, de deugd, den godsdienst, enz. is eenigzins bijzonder; zij is echter hoogst ernstig, geheel het tegengestelde van die flaauwe, oppervlakkige, hart- en ziellooze beginselen, welke de vroegere Duitsche verlichters verspreidden, ja eenigermate het andere uiterste, de weerslag. Onze landgenooten, die de leerredenen van den Eerw. van der ploeg gelezen hebben, zullen zich misschien daaruit het best een denkbeeld van deze gevoelens kunnen vormen. Wij voor ons hebben met hun hoog ideaal, warm gevoel, reine voorstellingen veel op; schoon ze ons toeschijnen, de zaak wei eens te overdrijven, even als alle nieuwe profeten wat sterk uit de

{==656==} {>>pagina-aanduiding<<}
hoogte te spreken, en het goede oude al te zeer te verwaarloozen. Van belang, echter, is het, hen wél te verstaan. Hiervan zal onze toejuiching of afkeer niet zelden afhangen. Dit is, nogtans, niet altijd gemakkelijk, omdat hunne wijze van zien nieuw, de zin, door hen aan de woorden gehecht, niet altijd de gewone, hun geheele trant van zeggen van eene vreemde plooi is. Het komt ons vrij blijkbaar voor, dat de heer vertaler dit zoo terstond niet ingezien heeft. Hij zou dan misschien het geheele werk achtergelaten, of veel uitgelaten, of vrijer, en daardoor beter, vertolkt hebben. De man is, in één woord, voor zijne taak niet berekend geweest; hij heeft het, veelzins schoone, boek aanmerkelijk verminkt; hij heeft ons lezend publiek, in zoo verre, eene moeijelijk te herstellen schade toegebragt. Deze rede is hard, wij erkennen het, maar zij moet hard zijn; ieder onbevoegde behoort zich van vertalen te onthouden. Men moet beide talen verstaan: maar dit is niet genoeg; men moet die, waarin men vertaalt, en dat, wat men vertaalt, geheel meester zijn; men moet volkomen in staat zijn, als oorspronkelijk schrijver, de pen met lof te voeren. Het beste voorschrift is: vertaal, zoo als gij moet vooronderstellen, dat de schrijver, uwe taal bezigende, zou geschreven hebben. Doch, hoe veel behoort er tot de opvolging van dit voorschrift! Wij hopen straks te bewijzen, dat de man niet eens zuiver Hollandsch geschreven heeft.
Om vooraf nog eenmaal op den inhoud terug te komen; het boek heeft eenige afdeelingen, die ten opschrift voeren: de jonge dochter; de bruid; de echtgenoote; de huisvrouw; de moeder; de menschheid; het hoogste. Het is vooral in de laatste en voorlaatste, en in zoo verre ook in de eerste afdeeling, dat hare bijzondere gevoelens worden opgemerkt, als in deze, bij wijze van inleiding, over de tweederlei bestemming, als mensch in het algemeen en als vrouw in het bijzonder, gesproken, en ook over de eerste wordt uitgeweid. Over de andere verspreiden die gevoelens slechts een ligt waas, en onttrekken voorzeker niets aan het praktikale, aan den gestrengen aandrang op huisselijke en andere pligtvervulling. Het is, integendeel, met kracht en welsprekendheid, dat zij allerlei dwaasheden der mode en verfijning tegen-, allerlei verouderde en stille deugden aan de hand gaat. Wij lazen haar vaak met wellust, en zouden dit nog meer gedaan hebben,

{==657==} {>>pagina-aanduiding<<}
zoo..... Zelfs waar zij ons in den beginne wel eens voorkwam te overdrijven, moesten wij, haar geheel gehoord hebbende, somtijds weer zwijgen. Dit was het geval ten aanzien van het huwelijk, dat zij veeleer wil hebben achtergelaten, dan op eenigen grond, behalve dien der liefde, gebouwd - doch verstand en goede raad moeten de approbatie geven. Gaarne namen wij een of ander gedeelte ten staal over. Doch, om het bewijs, dat wij schuldig zijn, schiet ons ruimte te kort.
Op bladz. 18 lezen wij geest des gronds, zonder te kunnen raden, wat het beteekene.
Bl. 31, 32. ‘even zoo verre als het ideale het reale overtreft, even zoo zeer is valsche verdichting hooger dan de naakte, nuchtere waarheid.’ Dit is gewis de meening der schrijfster niet.

Bl. 37. ‘hun eigen getrouw,’ zichzelven -. 

- 54. ‘eene ape;’ dit woord bestaat niet. 

- 60. ‘muskelen,’ spieren. 

- 61. ‘hatelijke’ voor leelijke. 

- 62. ‘schaamrooden;’ zich schamen. 

- 77. ‘het is eene schande, in alles een stumper te zijn.’ 

- 85. ‘oude juffer,’ oude vrijster. 

- 92. ‘zich voor hem interesseren,’ is hier onvoegzaam en plat. Belang in hem stellen.

- 97. ‘Vrouwelijkheid’ voor vrouwelijke inborst, het Duitsche weiblichkeit.

- 104. ‘beheersching der hoofdbezigheid,’ om het denkbeeld uit te drukken van dezelve meester te zijn.

- 110. ‘vochtige vleugelstof’ der kapel. Is dit juist?

- 112. ‘verlangt,’ verlange.

- 112. ‘zich begeven’ voor toe komen, of besluiten.

- 123. ‘aan te brengen’ voor aan den gang te helpen.

- 126. ‘gelijke represaillien,’ en wat hooger: ‘zij ontwaardigt zich.’

- 145. ‘kunstelarij.’

- 147. ‘de dieren maken het ja beter’ voor immers.

- 149. ‘verkomt’ voor afvalt.

- 155. ‘tuchtig’ voor ingetogen.

- 165. ‘geene te vele’ voor niet te vele.

- 167. ‘verpofte kinders;’ kan niet verstaan!

- 182. ‘een factische leugen.’


{==658==} {>>pagina-aanduiding<<}

Bl. 186. ‘op verre,’ op verre na.

- 211. ‘begeesting,’ aanblazing, inspiratie.

- 214. ‘inbeeldingskracht en phantasie.’ Wij zonden zeggen: verbeeldingskracht; maar deze is dezelfde met phantasie.

- 218. ‘frisch te proeven.’ Ja, ja, daar houden onze drinkebroers van!

- 223. ‘bewonderen’ heeft bij ons slechts dán het burgerregt verkregen, wanneer het tevens goedkeuring aanduidt.

- 226. ‘kleederen uit te stukken.’

- 230. ‘zich aan gelegen leggen’ voor laten liggen.

- 236. ‘uitlating der dingen;’ onverstaanbaar.

- 240. ‘zich verzinken,’ onzin.

- 243. ‘pensioens-inrigting,’ kostschool.

- 243. ‘interest tot’ voor belang bij.

- 246. ‘nuchteren en vol;’ dit kan niet zamengaan; het eerste wordt meestal in eenen loffelijken, nooit in eenen schandelijken zin gebruikt.

- 251. ‘kinderlijke pieteit;’ dit verstaan onze moeders even min als de overige menigte vreemde woorden, die men den Duitschers moest laten.

- 269. ‘verbaze,’ verbaze zich, sta verbaasd.

- 271. ‘als gij hem met zijne jeugd bedriegt;’ zuiver Duitsch.

- 279. ‘roozig;’ dit beteekent een ongemak, niet rooskleurig, -verwig, enz.

- 280. ‘eigenste’ voor eigene.

- 290. ‘bestemd,’ bepaald.

- 291. ‘tweespalt;’ dit is vijandschap, niet tweevoudigheid.

- 294. ‘tobbende’ is geheel iet anders dan het Duitsche tobend.

- 295. ‘haven’ is vrouwelijk.

- 302. ‘daar heeft het geloof niets te schaffen;’ zoo min als dit woord in een deftig onderhoud iets te schaffen heeft.

- 309. ‘schudt (schut) u voor die ongoddelijke zelfvergoding’ voor hoedt.

- 310. ‘nagedacht’ alleen beteekent bij zichzelven, niet - anderen nagedacht, anderen gevolgd.

Ziedaar eene lijst van kleine staaltjes, die over de rest kun-
{==659==} {>>pagina-aanduiding<<}
nen doen oordeelen, en zeer zeker 's mans onbevoegdheid bewijzen. Wij stieten, bij dit doorloopen, nog op vlekjes, die de schrijfster te last komen; doch willen het er thans bij laten.
De druk is zeer zindelijk, en eene fraaije titelplaat van vinkeles versiert het werk.




Lotgevallen van Herman Streit, gedurende zijnen dienst onder de Pruissische Landweer. Naar het Hoogduitsch, door A. Bruggemans. Te Dordrecht, bij A. Blussé en Zoon. 1815. In kl. 8vo. 260 Bl. f 2-4-:

Wij haasten ons met de aankondiging van dit werkje, omdat het ons gegeven wordt als eene ware geschiedenis, en alzoo, hoe naderbij aan het tijdvak der eerste redding van Europa uit den dwang van den afschuwelijksten dwingeland het gelezen wordt, des te belangrijker het wezen moet; en vooral, omdat wij de aandacht van den lezer willen vestigen op den onbegrijpelijk lagen en koelen euvelmoed van den Franschen soldaat in het Pruissische, waardoor dat alles, wat men goedvindt elkander in het oor te luisteren omtrent eene niet al te beleefde behandeling, welke de Franschen nu op hunne beurt van den Pruissischen krijgsman zouden ondervonden hebben, zoo al niet volkomen verontschuldigd, echter zeer begrijpelijk wordt; en voor het minst niemand, die tot de weleer groote natie behoort, wat er ook moge gebeurd zijn, eenige aanspraak heeft op het doen van het allerminste beklag voor zoodanige regtbank, die het oog om oog en tand om tand wil doen gelden; en de Franschman alzoo ook voor het vervolg geen ander beroep overhoudt, dan dat van: genade en geen regt! Ook was het ons, die de beslissing der inderdaad edelmoedige Vorsten niet zijn vooruitgeloopen, en die geenszins met de zoodanigen instemden, die gedurig den mond vol hadden van harde, of voor het minst bij zoo edelmoedige Vorsten onbegrijpelijke, beschikkingen, bijzonder opmerkelijk, hetgeen in dezer voege hier letterlijk voorkomt: ‘Het behoort uitdrukkelijk vermeld te worden, dat zich achter de Fransche armée’ (die onder het bevel van ney over de Elve trok en zich naar Berlijn rigtte) ‘eene verbazende menigte van saksische boerenwagens bevond, bestemd, om, na het innemen der hoofdstad, de geroofde

{==660==} {>>pagina-aanduiding<<}
goederen in allerijl naar de Elve te brengen, ingeval men te vreezen mogt hebben, wederom uit zijne stelling verdreven te zullen worden. De ellendige Saksische boeren trachtten, toen de zaak eenen anderen keer nam, en hunne fraaije bondgenooten, met gansche benden, hun behoud in de vlugt zochten, zich daardoor schadeloos te stellen, dat zij de huizen der Pruissische landlieden plunderden, en hunne wagens met de beste goederen bevrachtten. Het is ongeloofelijk, hoe spoedig het slechte voorbeeld werkt, en de menschen tot roovers en moordenaars maakt. Zoo handelden destijds Duitschers! - Edel en grootmoedig gedroegen zich, integendeel, de Pruisen, toen zij overwinnend in Saksen binnentrokken, en vergolden geen kwaad met kwaad. Gemeene soldaten deelden hun laatste stuk brood met de uitgehongerde Saksen, die door de Franschen van alle levensmiddelen waren beroofd geworden.’
De geschiedenis van herman streit is op zichzelve belangrijk; een eenvoudig, onopgesmukt verhaal: de dappere en menschlievende held kwam met een goed geweten, met roem en eer, hoewel verminkt, terug, en was bij zijne grijze ouders en zijne lieve bruid hartelijk welkom.

Levens-regelen, uit het Engelsch vertaald naar het Indiaansch Handschrift van eenen ouden Bramin. Te Amsterdam, bij J. ten Brink, Gz. 1814. In kl. 8vo. 120 Bl. f :-14-:

Inwendige bewijzen van onechtheid vonden wij in dit bockje wel niet; evenwel kost het ons moeite, te gelooven, dat het eenen Indiaanschen oorsprong heeft; maar - wie er ook de Schrijver van moge zijn - het heeft, over het geheel, den Oosterschen toon en houding, en bevat zoodanige uitmuntende lessen en wenken, dat wij de lezing en beoefening hartelijk wenschen. Hetzelve bestaat geheel uit zedespreuken of lessen. Het min duidelijke der vertaling zien wij te gereeder over het hoofd, daar deze vertaling van eene vertaling, volgens het voorberigt, eene eersteling is. Het handschrift van deze lessen der wijsheid zou in China voorhanden, en van hooge oudheid zijn; en de redenen, waarom men nu nog verzwijgt, hoe het in Europa kwam, zullen weldra ophouden; dan ontvangen wij welligt ook uitwendige bewijzen van echtheid. Zoodanige lessen, intusschen, zijn goed, zij mogen dan al of niet door eenen ouden Bramin gesproken zijn.


{==661==} {>>pagina-aanduiding<<}

Boekbeschouwing.

Ernstige Waarheid in een bevallig Gewaad. Een tiental Leerredenen. Uit het Hoogduitsch vertaald. Te Groningen, bij W. Zuidema. 1815. In gr. 8vo. 204 Bl. f 1-10-:

Het is de eerste keer niet, dat wij ons, bijzonder in het vak van leerredenen, over vertemanie, of vertaalwoede, moeten beklagen. Wat ter wereld of toch eenen schrijver of drukker kan aanzetten, om op vreemden bodem te zoeken, wat op onzen eigen' veel beter en rijkelijk voortkomt? Ware het nog een beroemde naam, die deze stukken aanprees, een reinhard of - ander; maar in het geheel geen naam! slechts een bevallig gewaad, een mooije rok van Duitsche sneê. Inderdaad, de luiden moeten met hunnen tijd en met hun geld verlegen wezen - vertaler en uitgever, zoo de onderneming, gelijk waarschijnlijk is, mislukt; en anders de lezers. ‘Is het boek dan zóó slecht? bevat het geene ernstige waarheid in een bevallig gewaad?’ Wij willen dit geenszins beweren. Maar, men kan deze waarheid, dezen ernst, deze bevalligheid even goed, ja beter, in vaderlandsche voortbrengselen - van den dag - aantreffen, en daarenboven regt gebruik der H. schriftuur; verklaring, aanwending en verheffing derzelve, die eenen ieder in zijn geloof en hoogschatting van den Bijbel bevestigt. Hier, integendeel, vraagt men: wat doet er die tekst voor? Men denkt: de prediker zelf moet wel kleinen prijs op zoo uitgebreide en belangrijke verhalen gesteld hebben! In het kort, hoe opregt de schrijver van elders blijkt aan den hoofdinhoud des Christendoms gehecht te zijn; wanneer aldus onder ons gepredikt werd, wanneer deze leerredenen als modellen door onze jonge geestelijk-
{==662==} {>>pagina-aanduiding<<}
heid gevolgd werden, dan ware het of met het ontzag voor den Bijbel, of met dat voor de leeraren, zoo niet voor beiden, spoedig gedaan. Dit is, inderdaad, grootelijks het geval in Duitschland. En evenwel moet men daar ter markt gaan om preken, ter school gaan om te leeren de menschen in den godsdienst te bevestigen! Helaas, te vergeefs zijn wij wederom eene natie geworden, indien wij onze eigene waarde zoo
weinig weten te gevoelen.
Wij zullen, om ons oordeel te staven, niets meer doen, dan de thema's opgeven, de teksten er naast plaatsen, en hier en daar de afleiding der eersten uit de laatsten aanwijzen.
Hoe de Christen zijn gansche leven tot een' bestendigen Godsdienst maken kan. Luk. I:57-80; de geboorte van Joannes.
De Godsdienst van Jezus de trouwste leidsman op de reize onzes aardschen levens. Luk. XXIV:13-35; de Emmausgangers.
Wat geeft den mensch waarde, of maakt zijne wezenlijke voortreffelij kheid uit? Luk. XIV:1-11; de vooraanzittingen.
De ware zielsgrootheid eens Christens. Luk. I:26-38; de boodschap des Engels aan Maria.
Dat Gods wil de zekerste weg tot ware gelukzaligheid zij. Matth. VII:15-23; de goede en kwade boom en elks vrucht.
Het beeld van een' Christen, die den Godsdienst tot de hoofdzaak van zijn gansche leven maakt. Luk. II:33-40; de Profetes Anna in den tempel.
De troostvolle waarheid: God is vader zijner schepselen. Matth. VI:24-34; aanziet de vogelen des hemels.
Hoe moet de Christen zijne tegenspoeden aanwenden, wanneer zij voor hem regt nuttig worden zullen? Joan. IV:47-54; de genezing van den zoon des hovelings.
De gewigtige en troostvolle leer van onze onsterfelijkheid. Luk. XXIV:13-35; de Emmausgangers.
De heilige gevoelens des Christens bij het aandenken

{==663==} {>>pagina-aanduiding<<}
aan de weldaad der geboorte van Jezus. Luk. II:15-20; kerstekst.
Uit deze opgave zal de man van kennis en oordeel al terstond veel opmaken, ter bevestiging van onze gedachten; en voor zoo ver hij zich de teksten in derzelver geheelen loop herinnert, of anders dezelven gelieft na te slaan, zal hij al meer en meer stoffe vinden. Het éénige, wat wij ter verschooning van zoo lange en uitgebreide teksten, die meest nutteloos daar staan, weten te zeggen, is, dat het waarschijnlijk bepaalde, zoogenaamde Evangelien - de meesten, trouwens, schijnen feestteksten - zijn, die, gedurig wederom gebezigd, ten laatste geene stof en aanleiding ter verklaring meer overlaten - ook, ter afwisseling, vaak een geheel ander thema aan de hand geven, dan hetgeen naast in den tekst ligt opgesloten. De Emmausgangers, b.v., verschijnen hier tweemalen. De boodschap aan Maria moet hare grootheid van ziel aanduiden, omdat zij de blaam niet schroomde van een kind te krijgen, zonder toedoen des mans! En blijkt het dan niet uit de schriftuur, dat niemand haar of haren Zoon ooit die blaam voorwierp? Ja, dat Jozef opzettelijk gezegd werd, nog geene gemeenschap met haar gehad te hebben; hetgeen alzoo hunne betrekking reeds vroeg genoeg moet hebben vergund, om allen kwaad vermoeden te dezen opzigte weg te nemen? Om wijders eenig denkbeeld van 's mans tekstaanwending te geven, schrijven wij het volgende over uit de tweede leerrede, terstond na de aflezing van de woorden der schrift, die door eene inleiding wordt voorafgegaan: ‘Treurig en neerslagtig gaan de reizenden den weg, die naar het vlek voert, vol van twijfel en onrust over die merkwaardige gebeurtenis, welke in deze dagen was voorgevallen; intusschen vervoegt Jezus zich bij hen, die dezen twijfel voor hen oplost, en den bangen strijd hunner harten in vreugde verwisselt. In dit alles zijn zij een treffend beeld onzes levens. Ook ons treedt Jezus nog thans op zijde; ook voor ons

{==664==} {>>pagina-aanduiding<<}
maakt hij de baan van onze aardsche omzwerving helder door zijn licht en troost, en brengt ons zeker over in het land der eeuwige rust, in de woningen des vredes. Laat ons dan uit onzen tekst aanleiding nemen, om opmerkzaam te beschouwen:

Den godsdienst, enz.

Wij willen hierbij overwegen:

1)Hoe deze reis gesteld is;

2)Hoe Jezus Godsdienst dezelve voor ons vrolijk en ligt maakt.’


Het is reeds vreemd, dat men zulke stukken uitgeeft; maar veel onbegrijpelijker, dat men dezelve hier vertaalt. Waren de onderwerpen nog maar altijd eigenaardig uit het afgelezene voortgevloeid! of ware de behandeling ten minste onberispelijk! Maar, schoon wij bekennen moeten, niet alles gelezen te hebben, - omdat zulke soort van motto-preken voor ons eene allereentoonigste en vervelende lektuur opleveren, - de meeste stukken weerspreken het eerste, en onder andere het derde ook het laatste, daar het, een verlicht en opgeklaard (?) verstand, en een edel, menschlievend hart, zullende teekenen enz., het eerste terstond met deugd verwart en verwisselt.
Ten slotte wenschen wij, dat men kiescher zij in het overnemen van vreemde voortbrengselen, die ligt den opgewekten smaak voor goede leerredenen weer zouden doen verflaauwen. Het bederven heeft inderdaad minder nood; en bijna vertrouwen wij genoeg op denzelven, om vast te stellen, dat de zaak zichzelve wel verbieden zal.






{==665==} {>>pagina-aanduiding<<}

Twee Leerredenen, behelzende de eerste: Eene opwekking ter verheerlijking van God, bij de overwinning onzer legers op den algemeenen vijand, over Ephez. III:20, 21a, uitgesproken den 2 Julij 1815. En de laatste: Eene vergelijking tusschen de verlossing van Juda, onder Jozaphat, en de verlossing van Nederland, onder Willem den Isten, naar Psalm XLVIII:9-15. zijnde eene Dank- en Bededagsrede, uitgesproken den 5 Julij daaraanvolgende; door C. van Epen, Leeraar der Hervormden te Wolvega. Te Amsterdam, bij A.B. Saakes. 1815. In gr. 8vo. 53 Bl. f :-11-:

De titel geeft de belangrijke aanleiding tot deze Leerredenen op; terwijl het ons ook in geenen deele verwondert, dat vele hoorders dezelve nogmaals lezen wilden tot hunne stichting. Reeds vroeger had de bekwame Leeraar zijne gemeente tot dankbare vreugde bij de vernieuwde redding onzes vaderlands opgewekt, en hij deed het hartelijk gaarne nogmaals op bevel van den Koning. Slechts twee bladzijden besteedt hij ter opheldering van zijnen tekst, dien hij overigens geheel dienstbaar maakt aan feestelijke dankerkentenis der behaalde overwinning. Hij geeft de bekommering, maar ook de gronden van hoop op, zoo wel aan den kant van God, als aan den kant der menschen; evenwel boven bidden en denken was de uitkomst spoedig en heerlijk; en deze zoo heerlijke uitkomst hebben wij aan God te danken. Hij, die zich betoond heeft magtig te zijn om te doen meer dan overvloedig boven al wat wij bidden of denken konden, moet er dan ook bovenal in de gemeente over verheerlijkt worden.
De verklaring van den tekst is bij de Biddagsleerrede wel uitvoeriger, maar zeer doelmatig, daar de vergelijking der beide reddingen, in het tweede deel der rede,

{==666==} {>>pagina-aanduiding<<}
natuurlijk die opheldering van den tekst, dien de Leeraar als een triomflied voor de eerste redding beschouwt, en ons nu bij de andere in den mond legt, vereischte. Wij lazen beide deze stukken met genoegen; en in meer dan één opzigt gelooven wij, dat de Eerw. van epen zichzelven geen regt doet, als hij deze opstellen niet hooger wil aangezien hebben, dan als eene vrucht van eenige oogenblikken. Wij willen er dan voor 't minst nog een woord hebben bijgevoegd, en zeggen: de gelukkige vrucht van die waarlijk gelukkige oogenblikken. Met dat al hadden deze opstellen zeker in waarde gewonnen, had de Redenaar er de beschavende hand nog aan te koste gelegd. Denkelijk had hij dan, voor den uit de zee weder opdoemenden dwingeland, een ander epitheton gekozen; en het onduitsche, en voor den gewonen Christelijken hoorder onverstaanbare, woord Palladium lieten wij ook liefst van den leerstoel. Wij zouden nog eenige kleinigheden, van dezen aard, kunnen aanstippen; maar verkiezen dit niet, bij Leerredenen, die waarlijk om meer, dan alleen om het belangrijk en gedenkwaardig onderwerp, en de taal van het hart, die zij spreken, (welke de Leeraar evenwel met regt hier inroept) op eene billijke beoordeeling aanspraak hebben.





Toespraak aan de Gemeente van Schiedam, op den Dank- en Bedestond van den 29 Maart 1815. Door Frans van Gogh, Predikant bij dezelfde Gemeente. Te Schiedam, bij G.W. van Hemsdaal. 1815. In gr. 8vo. 31 Bl. f :-6-:

Deze Toespraak komt ons wel wat laat in handen; het zon toch jammer zijn, dat zij, die alles, wat zij van den merkwaardigen dag, waarop zij gehouden werd, bekomen, bijeenzamelen, deze over het hoofd zagen. Zij is wel een vlugtig opstel, maar een woord uit het hart, en een overtuigend, waarachtig woord.

{==667==} {>>pagina-aanduiding<<}
Van gogh ontleent zijne rede uit 1 sam. XIV:13, 14, 15. Hij wijst aan, welk eene weldaad het is, dat God ons eenen Koning, en wel dezen onzen goeden Koning, gegeven heeft; hier zegt hij met weinige woorden veel. Hoe het nu ons en onzen Koning zal gaan, zegt hij hierop met Samuël's woorden; en alles, wat den moed en de hoop tegen Napoleon aan kon vuren, zegt hij uitnemend krachtig. De opwekking is mede geheel in den geest van het plegtig godsdienstig Feest, op dien toch nog wel benaauwden tijd. Het verwondert ons niet, dat de Schiedamsche Gemeente bij deze mannentaal in Enthusiasme kwam. Maar wij zouden daar bijna over het hoofd zien, dat de Eerw. van gogh, die zijner Gemeente vernieuwd genoegen en zegen bij de lezing wenscht, andere Lezers raadt, om uit zijne Toespraak eenig voordeel in te oogsten, liever dan dezelve te beoordeelen, of tot een voorwerp harer bevitting te stellen. Tot het laatste zijn wij ongezind; maar waarom kon het eerste niet zamengaan met eenen voordeeligen oogst? Of moesten wij geheel de aanmelding terughouden? Maar wij zijn aan 's mans wetgeving niet gehouden, en oordeelen alzoo: dat zijn vlugtig stukje bijzonder geschikt was voor het oogenblik; maar dat gezegde zijn raad geheel overbodig, en zelfs onvoegzaam is.




Dagboek van J. van Loo, in leven Predikant te Ootmarsum. Te Amsterdam, bij A.B. Saakes. 1814. In gr. 8vo. 266 Bl. f 2-8-:

Naar onze meening, had dit boek niet behooren gedrukt te worden: niet, dat wij ontkennen, dat het vele uitmuntende trekken, wenken en lessen voor verstand en hart bevat; maar omdat het veel bevat, hetwelk het algemeen niet alleen niets belangrijk is, maar dat ook het algemeen nimmer weten moest. Het denk-
{==668==} {>>pagina-aanduiding<<}
beeld: mijn dagboek kan publiek worden, ja zelfs maar, kan onder het oog komen van dezen of genen vriend, maakt reeds, dat het nimmer voor den steller worden kan, wat het wezen moet, zal het eenigzins nuttig zijn. Men zet er, ja, wel veel in, dat men daarna gaarne zijnen vrienden, en ook wel anderen, mededeelt; maar veel meer echter, dat niemand weten moet dan de Schrijver zelf, en God; voor deze alleen ontsluit hij geheel zijn hart; en zelfs kost het hem ook nu reeds zelfoverwinning, om voor zichzelven en den alomtegenwoordigen stillen Getuige nimmer te huichelen. Die voor zichzelven niet meer huichelen kan, heeft het, naar ons gevoel, reeds ver gebragt in zedelijkheid. Wij hadden wel vooraf mogen zeggen, welke soort van dagregister ons hier gegeven wordt; maar onze Lezer merkte het wel reeds, en voelde het ook reeds bij den naam des Schrijvers: het is een lavater's Dagboek; gelijk van loo over 't geheel wel iets van lavater had, en in velerlei opzigten lavater volgde. Het bevreemdt ons reeds, dat de Schrijver het aan een' van zijne voornaamste weldoeners schijnt vermaakt te hebben; en dan, vertrouwen wij, met vergunning, om er mede naar verkiezing te handelen. Iets er van ware den vrienden en hoogschatters van den vromen van loo wel door ons gegund, en voorzeker welkom; maar voor de uitgave van het geheel kunnen wij geene andere verontschuldiging uitdenken, dan dat de uitgave eerst eenen zoo geruimen tijd na het overlijden van den geachten man geschiedt; maar wij twijfelen zeer, of deze verontschuldiging wel geheel
voldoende is.
Dan, wij hebben nu het Dagboek in zijn geheel; het is waar, soms ontbreekt er nog al een aanmerkelijk tijdvak, maar dan stond het werk ook stil; de Schrijver beklaagt zich zelf, dat hij dikwijls zoo traag en nalatig in dezen was. Voor het overige is er veel, dat niets belangrijk is voor den Lezer, het een en ander, nu en dan, dat hij niet begrijpt, en ook nu en dan iets, dat

{==669==} {>>pagina-aanduiding<<}
hij liever niet geweten had. Maar daarbij dan toch ook veel, waardoor zijne reeds gevestigde hoogachting voor den waardigen man nog meer bevestigd wordt; en veel ook, dat hem leert, en roert, en sticht. Had men ons dit laatste alleen gegeven! - Beproef intusschen alle dingen, en behoud het goede, Lezer, ook bij de lezing van dit boek; hetgeen wij wenschen, dat geene andere Lezers, dat hoogachters van den zaligen van loo en gemoedelijk Christendom, hebben zal!






Annales de Littérature médicale étrangére et nationale, par M.M. Kluyskens, Docteur en Chirurgie, Professeur à l'École de Médecine &c. et Kesteloot, Docteur en Médecine &c. T. 19. No. 1, 2. Juillet et Août 1815. La Haye, de l'Imprimerie Belgique.

D.i. Jaarboeken der uit- en inlandsche geneeskundige Letterkunde, enz. In gr. 8vo. Te zamen VIII en 164 Bl. f 2-:-:

Deze Jaarboeken zijn, reeds sedert een' geruimen tijd, met lof bekend. Zij waren echter te voren uitsluitend aan buitenlandsche geneeskundige Letterkunde toegewijd; terwijl de vereeniging der Nederlanden den redacteur, den Hr. kluyskens, Prof. te Gent, heeft doen besluiten, ook inlandsche stukken op te nemen. Hij heeft tevens den Hr. kesteloot, mede reeds met roem in het gebied der letteren bekend, tot deelgenoot van zijnen arbeid verkozen; en wij mogen van de vereenigde werkzaamheid dier twee verdienstelijke mannen de geregelde voortzetting van dit tijdschrift, en tevens een' belangrijken inhoud, verwachten. Daarenboven zal het, in de Fransche taal geschreven, ook kunnen dienen, om onze vaderlandsche voortbrengse-
{==670==} {>>pagina-aanduiding<<}
len, in dat belangrijk vak, wat meerder bekend te maken, dan zij het nu gemeenlijk worden.
Deze Jaarboeken zijn, doorgaans, verdeeld in drie afdeelingen, waarvan de eerste Verhandelingen, de tweede praktische Waarnemingen, de derde Mengelwerk bevat. De schoone prijsverhandeling van den Hoogl. brugmans maakt in deze beide stukken den inhoud der eerste afdeeling uit. Onze Lezers zullen met dat stuk reeds bekend zijn; weshalve wij het nu zullen overstappen. Onder de waarnemingen ontmoeten wij, in het eerste Stuk, vooreerst de ontleding van een been, waaraan de operatie eener slagaderbreuk van de slagader der knieholte geschied was, in 't werk gesteld met oogmerk, om den staat der anastomoserende slagaderen na te gaan. De kunstbewerking was zeven jaren geleden geschied; de dijeslagader tot aan haren oorsprong uit de diepliggende geheel in een band veranderd; de diepliggende slagader was de nieuwe weg van den bloedsomloop; de arteria obturatoria was niet grooter dan gewoonlijk. Alle deze slagaderen waren niet alleen buitengewoon uitgezet, maar ook in haren loop geslingerd, gelijk dit, over het algemeen, in zulke gevallen plaats heeft, en door den waarnemer (den beroemden a. cooper) aan het grooter geweld, dat deze slagaderen, vooral in 't begin, ter voortstuwing des bloeds moeten aanwenden, wordt toegeschreven. Het is ook opmerkelijk, dat voornamelijk die takken der genoemde slagader vergroot waren, welke den loop van de zitbeenszenuw volgen. - Op deze belangrijke ontleding volgen eenige waarnemingen over het gebruik der terpentijnolie in de vallende ziekte; door e. percival, te Dublin. In één geval was deszelfs nut beslissend; in een paar andere zag men er ten minste verligting der toevallen na. In alle die gevallen waren de geestvermogens min of meer belemmerd. Het is opmerkelijk, dat in geen van allen eenige hevige werking op de maag of op de
piswegen volgde: wormen werden er ook niet geloosd, hoewel de Schrijver meer dan een drach-
{==671==} {>>pagina-aanduiding<<}
ma 's daags gaf, veelal in pepermunt - water. Op de maandelijksche zuivering werkte zij merkelijk. Zoude ook de geestverwarring, welke hier en daar zelfs tot manie oversloeg, de oorzaak zijn geweest van de minder hevige werking van een middel, hetwelk anders, ten minste in die hoeveelheid, meestal zeer zware toevallen te weeg brengt? - De derde waarneming levert eene nieuwe, vrij belangrijke bijdrage tot de natuurlijke historie der hermaphrodieten.
In het tweede Stuk treffen wij eene allerbelangrijkste waarneming aan, over het groote nut, hetwelk de blootstelling der wonden, na groote operatien, (afzetten van het been, uitpelling der borst) aan de koude lucht kan hebben; zijnde er geen middel, 't welk het bloed gereeder en zekerder stelpt, eene gewenschte ontsteking meer bevordert, dan dit. Zij is van Prof. hosack, te New - York, en verdient de behartiging van elk Heelkundige. - Het verhaal der gelukkige genezing eener zware zamengestelde beenbreuk van het opperarmbeen bevestigt op nieuw, dat men nooit, na uitwendig aangebragte beleedigingen, te haastig moet zijn met de afzetting. - In dit stukje vindt men ook nog eenige belangrijke waarnemingen over gezwellen in het bekken, die de verlossing moeijelijk maken, welke wel eenige, doch echter zeer geringe, opheldering omtrent dit stuk geven. Zij zijn van h. park, Heelmeester te Liverpool.
Onder het Mengelwerk hebben de Schrijvers onder andere opgenomen het voorschrift ter behandeling van personen, door een' dollen hond gebeten, ter voorkoming of genezing der watervrees, door de Geneeskundige Commissie in 's Hage ontworpen, en voor eenigen tijd ook in de nieuwspapieren gemeen gemaakt. Wij hebben met genoegen de aanmerkingen gelezen, welke de Hoogl. kluyskens bij deze gelegenheid maakt, over de goede uitwerking van sterke latingen in dergelijke gevallen; waaromtrent de Commissie zich ten onregte min gunstig geuit had, daar het gezag van boerhaave, de herhaalde ondervinding, zoo in Europa

{==672==} {>>pagina-aanduiding<<}
als in Indiën (*), en tevens de natuurkundige gegrondheid dezer handelwijze, eene voordeeliger uitspraak wettigden.
Onze Lezers zullen uit dit verslag, zoo wij meenen, genoegzaam overtuigd zijn van de waarde van dit tijdschrift, welks geregelde voortzetting wij van den ijver der uitgeveren en de begunstiging des publieks verwachten.

Dissertatio medica inauguralis, quam &c. pro gradu defendet Joannes Marius van Stipriaan Luïscius, Delphensis. Lugd. Bat. apud Viduam M. Cijfveer J. Fil. 1815.

Of: Geneeskundige Inwijdingsverhandeling over het waar en echt tijdstip, waarop in heete ziekten de Kina moet worden aangewend, in zoo verre zulks uit de scheikundige eigenschappen van dat geneesmiddel, uit den aard der genoemde ziekten, en uit de waarnemingen der grootste kunstbeoefenaren, kan worden opgemaakt.

Wij hebben in deze akademische verhandeling niet alleen vele bewijzen van grondige kennis en uitgestrekte belezenheid in het vak der praktische geneeskunde gevonden, maar durven haar tevens ook aan ervaren kunstbeoefenaars aanprijzen, als bevattende in een kort bestek het opmerkelijkste, wat over het daarin behandeld onderwerp bij schrijvers van vroegeren en lateren tijd gevonden wordt.
In het eerste hoofddeel vinden wij eene korte scheikundige beschrijving van de kina, waarin de ontleding van de gewone door vauquelin als een voorbeeld

{==673==} {>>pagina-aanduiding<<}
wordt voorgedragen; doch tevens aangemerkt, dat er ten aanzien der bestanddeelen veel verschil in de kina plaats heeft, en dat de scheikundige kennis dier plant ook nog niet genoeg gevorderd is, om daaruit de werking op het menschelijk ligchaam te kunnen opmaken, of eene geneeskundige aanwijzing tot derzelver gebruik te kunnen vestigen. Er wordt dan ook in het overig gedeelte der verhandelinge weinig gebruik van die scheikundige kennis gemaakt, en het blijft bij de bekende en algemeen aangenomen stelling, dat deze bast eene bederfwerende, zamentrekkende, tonische en prikkelende kracht heeft. Wij kunnen echter niet begrijpen, waarom de schrijver de bederfwerende voornamelijk in het kinazuur-zout zoekt. Wij weten niet, dat dit op eenige proeven steunt; en bij gevolgtrekking kan men het niet wel opmaken: want, indien vele zouten die eigenschap bezitten, zijn er daarentegen evenveel andere, welke juist een tegengesteld vermogen uitoefenen.
In het tweede hoofdstuk geeft de schrijver eene bepaling, wat hij door heete ziekten versta, waarin hij de oudere schrijvers, en met reden, meer dan de nieuwere volgt.
Hierop volgt, in het derde hoofdstuk, eene korte beschouwing der zuivere, eenvoudige heete koortsen; waaruit dan wordt opgemaakt, of en op welk tijdstip de kina er in te pas kome. Wij zagen uit hetzelve met genoegen, dat de schrijver dit gebruik in die koortsen zeer bepaalt, en schier alleen in de rotkoorts de kina uit den aard der kwale vindt aangewezen; terwijl hij dezelve, in andere koortsen, met veel omzigtigheid, en alleen in bijzondere omstandigheden, voorschrijft. Dit gedeelte der verhandelinge is inzonderheid zeer zorgvuldig bearbeid. Hier en daar, echter, verliest de schrijver zijn eigenlijk onderwerp uit het oog, en schijnt veeleer eene korte beschrijving der ziekten te geven, en van de verschillende middelen, waardoor men haar tracht te verdrijven, dan zich met het onderzoek bezig te houden omtrent het behoorlijk gebruik der kina.

{==674==} {>>pagina-aanduiding<<}

De stellingen, achter de verhandeling gevoegd, loopen meest over zeer betwiste of althans betwistbare punten, en vele zouden ruime stof tot eene verhandeling geven.
De waardige jongeling oogste spoedige en rijkelijke vruchten van zijnen welbesteden tijd, en volge het voetspoor zijns beroemden vaders!

Levens van gedenkwaardige Mannen en Vrouwen uit de achttiende Eeuw. Gevolgd naar het Hoogduitsch van Samuel Baur. Met eenige oorspronkelijke Hollandsche Levens vermeerderd. VIde en VIIde Deel. In den Haag, bij J. Allart. In gr. 8vo. Te zamen 694 Bl. f 6-:-:

Dit wezenlijk uitmuntende geschiedkundige werk, zoo juist geschikt, om ons met vele groote, of immers vermaarde, mannen der jongst afgeloopene, zoo hoogst merkwaardige, Eeuw bekend te maken, blijft zich in de voor ons liggende Deelen in alle opzigten gelijk. Lieden uit alle klassen, alle standen der Maatschappij, Geleerden, Kunstenaars, Staatslieden, Veldheeren, worden daarin, onzijdig en oordeelkundig, aan ons voorgesteld. Wij begrijpen nog niet, waarom in het werk zelve de orde, naar den stand of de bekwaamheden, die men in den vooraan geplaatsten Inhoud vindt, niet gevolgd wordt. Zoo staat b.v. alexispetrowitz in Deel VI het eerst op den inhoud, terwijl hij in het boek ('t welk geheel geene orde volgt) de negende is; en maria antoinetta, die in Deel VII aan het hoofd des inhouds slaat, vindt men, naar de doorloopende volgorde, op twee na de laatste. Zoo het bevorderen der verscheidenheid hiervan de reden is, dan wordt dezelve te duur voor wanorde gekocht. Wij zullen dus, in de opgave van 't geen deze twee Deelen behelzen, den Inhoud volgen.

{==675==} {>>pagina-aanduiding<<}

In het zesde Deel heerscht veel verscheidenheid. De ongelukkige alexis, Zoon van peter den Grooten, werd, gelijk men weet, door 's Vaders bestel in den kerker ter dood gebragt. Het is echter niet zóó algemeen bekend, dat peter, die Barbaar was in de middelen ter invoering der beschaving, dien Zoon, hardnekkig gehecht aan het oude, tot een slagtoffer stelde van zijne nieuwe inrigtingen, en, volgens zijn begrip, zijn eigen bloed voor 't Vaderland prijs gaf. Deze daad staat dus volkomen gelijk met die van den ouden brutus, en men moet beide verfoeijen, of tot den Hemel verheffen. (Men bedenke ook, dat alexis een Zoon der gehate eudoxia, niet der geliefde catharina, was.) - Vervolgens zien wij de vermaarde Mevrouw van maintenon optreden. Moeijelijk was het, van deze zonderlinge vrouw, door den een' ver good, door den ander' gevloekt, een onzijdig, juist gelijkend afbeeldsel te treffen. Nogtans heeft onze Schrijver dit, onzes inziens, zeer wel gedaan, en daartoe ook van hare eigene brieven gebruik gemaakt. - Waarom de weinig beduidende karel alexander, Hertog van Wurtemberg, in deze verzameling eene plaats gevonden hebbe, is ons niet klaar; misschien omdat de Schrijver in bijzondere betrekking tot Wurtemberg staat; (hij schetst nog twee Wurtembergers, bilfinger en osiander, in dit Deel vrij uitvoerig) of het moest wezen om de ongehoorde schaamteloosheid van den Jood süss, die het land met Napoleontische, vindingrijke roofzucht uitzoog, meer algemeen bekend te maken. - Götz, die het eerst onder de Staatslieden voorkomt, was dit volstrekt niet, maar
Letterkundige van roeping en aanleg, gelijk Godgeleerde van beroep. Dit moet dus eene misvatting zijn in de opgave des inhouds, even als beneden van burger, die onder de Wijsgeeren gerangschikt wordt, iets, waarop hij nimmer aanspraak maakte, maar veeleer een der bevalligste, en somtijds krachtigste, Dichters van Duitschland was. Maar Staatsmannen waren tevens de

{==676==} {>>pagina-aanduiding<<}
Godgeleerden osiander en bilfinger, de beide Wurtembergers, van welken wij boven spraken. Bilfinger was ook een voornaam Wijsgeer uit de Schole van wolff, dien hij met geestdrift vereerde. Osiander (schoon hier onder de Godgeleerden gerangschikt) was meest verdienstelijk door de weldaden, welke hij, als man van de wereld en vriend van vele Vorsten, aan zijn Vaderland bewees, 't welk door de beschaafde Wilden van lodewijk den Grooten, zonder eenig voorwendsel, dan 's Vorsten vrijmagtig welbehagen, te vuur en te zwaard verwoest werd. Met de grootste moeite gelukte het osiander, de beide steden Tubingen en Stuttgard voor den brand te vrijwaren, die toen de beide Rijnoevers van Philipsburg tot Mentz verwoestte. Ook de Oorlogsminister, Graaf van st. germain, was minder Staatsman, (onder welke Rubriek hij voorkomt) dan moedig en tevens onbuigzaam Soldaat. Op hem volgen zeer natuurlijk twee Krijgslieden uit de tijden der Fransche Omwentelinge, kleber en hoche. Het was den Schrijver vóór 1813 niet geraden, de waarschijnlijke oorzaak van kleber's dood in Egypte te vermelden, namelijk zijn eigen Veldheer buonaparte, die uit Frankrijk, naar men verzekert, de hand des Turkschen moordenaars bestuurde, omdat hij de terugkomst des forschen klebers, dien hij verlaten had, vreesde. Kleber's levensloop is ook buiten zijne jongste oorlogsdaden merkwaardig; hij was voorheen in Oostenrijkschen dienst geweest, in zijne jeugd een regte wildeman, doch ook een bekwaam bouwkundige. Hij was nog van eene
burgerlijke afkomst, maar hoche de zoon van een' stalknecht. De Schrijver wil hem meer onder de partijgangers, zoo als menzel, trenk en luckner, dan onder de eigenlijke kundige Veldheeren plaatsen. (Op het slot van zijn leven is een verbeterblad, en eene gaping van 12 bladzijden, 282 tot 294. Zou de Schrijver iets gezegd hebben ten nadeele van een' Revolutionairen bevelhebber? Of heeft nog de Fransche

{==677==} {>>pagina-aanduiding<<}
Politie misschien een' geheelen levensloop, ligt van een' of anderen Vaderlander, waaraan men niet meer denken mogt, doorgehaald?) - Zeer merkwaardig voor de eigenlijke staatsgeschiedenis is het leven van den - beroemden en beruchten - pombal, die de peter I. van Portugal worden wilde, en het geworden zou zijn, indien hij Koning, niet slechts Minister, geweest ware. De Schrijver, terwijl hij 's mans groote ontwerpen regt doet, verzwijgt echter ook geenszins, dat hij dezelve met onverbiddelijke gestrengheid, neen - wreedheid, doorzette. Maar in het verslag der beruchte zamenzwering tegen Koning jozef, (in 1758) die den val der Jezuiten ten gevolge had, is de gewigtige omstandigheid vergeten, dat de eedgenooten niet slechts door bijgeloof of adeltrots, gelijk hier vermeld wordt, maar door wraak over de heiligste regten der maatschappije, die door den groven wellusteling, Koning jozef, ten aanzien van den jongen Marquis van tavora en deszelfs echtgenoote, geschonden waren, werden aangedreven.
Onder de Godgeleerden vinden wij (behalve den reeds vermelden osiander) ook young, den beroemden Dichter der Nachtgedachten, die in zijne jeugd niets minder dan overmatig gestreng was; musäus, eigenlijk ook meer Dichter, doch van kleine stukjes, en den waarlijk grooten august hermann franke, een der edelste menschen, die, zonder eigene middelen, alleen door menschenliefde gedreven en door vertrouwen op God bemoedigd, stichter was van het beroemde Weeshuis te Halle, vereenigd met eene school, een Paedagogium (opvoedingsinrigting), een ziekenhuis, eene Apotheek, een' boekwinkel en eene drukkerij. De zonderlinge lotgevallen van den boven reeds genoemden burger worden hierop verhaald. (Weten de talrijke lezers en lezeressen van dezen ook bij ons zoo geliefden Dichter wel, dat hij tot zijnen dood toe met somtijds nijpende behoefte te worstelen had?) Korte levensschetsen van den blinden Schotschen Dichter blacklock,

{==678==} {>>pagina-aanduiding<<}
van den beroemden Franschen Componist rameau, en - zeer verschillend zeker - van den wreeden Neger-profeet makandal, op St. Domingo, besluiten dit Deel.
Het zevende is meer aan levensschetsen uit de letterkundige, dan uit de staatsgeschiedenis toegewijd. Nogtans wordt het (volgens den Inhoud) geopend met de levensgeschiedenis eener gevallene Vorstin, maria antoinetta, dat toonbeeld der diepste vernedering na de schitterendste grootheid. Wij meenen gegronde redenen te hebben, om eenige daarin voorkomende Anecdoten, welke maria antoinetta beneden het peil der laagste, vuigste ligtekooijen zouden plaatsen, voor onecht, en uit de schandelijke lasteringen harer vijanden ter goeder trouwe door den Schrijver overgenomen, te houden, zoo als de historie van het bad, (bl. 252) van de hertenhuiden, (bl. 258) die wij, om der schaamte wille, niet kunnen mededeelen, enz. De Schrijver erkent zelf, (bl. 272), dat ‘dubarry en de Hertog van orleans alle de vlekken der Koningin met de schandelijkste kleuren teekenden,’ en dat de eer der Koningin door de beruchte Vrouw de la motte, of op haren naam, ‘op de schandelijkste wijze werd aangetast.’ Doch, kan men iets bederven aan een karakter, 't welk zóó tot dierlijkheid verzonken was, als dat van antoinetta, volgens de aangestipte trekken, zou geweest zijn? Zelfs haar strafbare omgang met artois, of met die andere minnaars, waarvan de Schrijver rept, (bl. 258) bestond misschien alleen in de uitstrooisels van die monsters, honderdmaal erger dan zij, welke met haar den Koning tevens bederven wilden. Van spil- en vooral speelzucht, en groote onvoorzigtigheden, zal wel niemand haar vrijpleiten.
Onder de Duitsche Veldheeren komt ons de Graaf van schmettau voor, achtervolgens Saksisch, Oostenrijksch en Pruissisch Krijgsbevelhebber, en, 't geen daarmede zelden gepaard gaat, groot bevorderaar

{==679==} {>>pagina-aanduiding<<}
der wetenschappen, en eerste Curator der Berlijnsche Akademie. Voorts ferdinand van Brunswijk, een der grootste helden van den zevenjarigen Oorlog, en de regterhand van frederik. Deze held wordt hier zoo wel naar zijne krijgskundige loopbaan als naar zijn beminnelijk karakter als mensch geschilderd. Hij was zeer godsdienstig, en dweepte zelfs wat te veel met geheime theosophische wetenschappen. Bij frederik den Grooten, zijn doorluchtig voorbeeld in krijgsroem, stak hij zeer af, door gebrek aan smaak in, en onverschilligheid voor kunsten en wetenschappen.
De overige levens in dit Deel zijn alle van Geleerden, Dichters of Kunstenaars. Onder de eersten behooren de Fransche Wijsgeeren helvetius en bayle, die beiden veel beter waren dan hunne beginselen: de eerste leefde, bij de grootste twijfelzucht, ten uiterste ingetogen; de tweede onderscheidde zich, terwijl zijn stelsel tot den grofsten zinnelijken wellust, en zelss tot verzaking van het verschil tusschen goed en kwaad, geleidde; terwijl daarenboven de allervoordeeligste post van Pachter in 't groot hem tot ongestrafte knevelarijen de deur openzette, - hij onderscheidde zich, zeggen wij, door onbeperkte weldadigheid en minzaamheid, en alle huisselijke deugden. Wij gelooven dit gaarne; doch de Schrijver moest, uit eerbied voor deze deugden, de wezenlijk verderselijke en verfoeijelijke beginselen van helvetius niet hebben zoeken te bewimpelen. - Olivier goldsmith, die hier, ten onregte, onder de Wijsgeeren geplaatst wordt, daar hij Verkorter der Geschiedenissen, Dichter en Romanschrijver was, wordt daarop in zijnen zonderlingen levensloop voorgesteld. Men ziet daaruit, dat de avontuurlijke reizen van george, den verdichten zoon van zijnen Dorppredikant te Wakefield, wezenlijk voor het meerendeel (met eene kleine verandering) tot zijne eigene levensgevallen behooren. - Nog een paar uitstekende Britten prijken in dit boek (niet in den Inhoud, welke in dit Deel min geregeld is) naast elkander en bij gold-
{==680==} {>>pagina-aanduiding<<}
smith. Het zijn: james thomson, de beroemde Dichter der Jaargetijden, die in zijne kindschheid zoodanig het voorkomen van botheid had, dat alle zijne medeleerlingen hem bespotteden; en henry fielding, de Schepper van den Tom Jones. De laatste had, wat zijne
losheid, ongeregelde levenswijze en verspillingen aanging, alsmede door zijne goedhartige, doch onberedeneerde mededeelzaamheid, waardoor hij dikwerf tot behoefte verviel, met goldsmith de grootste overeenkomst. Men zou bijna zeggen, dat fielding zijn meesterstuk uit zijn eigen karakter geput hebbe. Beiden leefden meerendeels van hunne pen.
Wij ontmoeten vervolgens twee vernuftige Italianen: metastasio, eigenlijk trapassi, (waarvan het eerste de Grieksche vertaling is) geboren te Rome, die door den beroemden gravina uit de behoefte getrokken werd, (zijn vader was afschrijver) en grootmoediglijk opgekweekt. Uit dezen afhankelijken staat ver hief hij zich tot den trap van Keizerlijk Hofdichter te Weenen, welke waardigheid hij met glans onder drie Keizers bekleedde. Van zijn edel karakter getuigt de trek, dat hij eene erfenis van eene tonne gouds, die hem wel en wettig toekwam, geheel aan de bloedverwanten van den erfmaker overliet. - Daarop volgt de bijna algemeene Geleerde algarotti, die niet minder in de fraaije letteren, dan in de wetenschappen uitmuntte, en over schilder-, bouw- en krijgskunst belangrijke aanmerkingen maakte, terwijl hij zich ook in de dichtkunde boven het middelmatige verhief. - Iets verder ontmoeten wij, eindelijk, den Gesnedenen broschi, gezegd farinelli. Wij konden ons eerst niet weêrhouden van over deze zonderlinge keuze te meesmuilen: alle de talenten des zangers zouden, in ons oog, niet genoegzaam geweest zijn, dezelve te regtvaardigen; doch de onbaatzuchtigheid en weldadigheid van dezen halfman deden ons (vooral uit hoofde der groote zeldzaamheid van deze deugden bij dat geslacht van verminkte wezens) het plan des Schrijvers ook hier toejuichen.

{==681==} {>>pagina-aanduiding<<}

Op de Italianen laat de Schrijver eenige met regt beroemde, benevens eenige minder bekende, doch ook zeer merkwaardige Duitschers volgen. Frederik van hagedorn (niet hagedoorn, zoo als de Vertaler overal heeft) en c.d.f. schubart bewezen wel, schoon in verschillende trappen, dat men bij vele Dichters, gelijk bij vele Schilders, meer de deugden, die met weldadigheid, dan die met matigheid in verband staan, moet zoeken. Het hart was bij beiden goed, maar de zeden bij den eersten wat losjes, bij den tweeden geheel uitgelaten. Wij zouden voorts op den onbepaalden lof, dien de Schrijver aan hagedorn geeft, wel iets willen afdingen, en bij dien van schubart, welken hij daarmede slechts karig bedeelt, gaarne nog wel een enkel bloempje gezien hebben. Of zijne verandering van godsdienstbegrippen in den kerker zoo geheel dweeperij, dweepziek Pietisme waren, als de Schrijver beweert, durven wij zoo stoutelijk niet beslissen. - De twee Schilders kupetzky en hess, de eerste uitstekende in het portret, de tweede in het landschap, en de vermaarde Muzijksteller quantz, Kamermusicus van frederik den Grooten, die hem meer als vriend, dan als dienaar beschouwde, besluiten dit Deel, waarin, tot ons leedwezen, weder niet één oorspronkelijk Hollandsch leven gevonden wordt.
De stijl der Vertaling is vrij goed. Doch eenige misvormde namen van plaatsen, gelijk Bruckbergers voor Buckeburgers, (bl. 320. Deel VII.) Bingen voor Bergen, (bl. 334.) grove Germanismen, zoo als Wetgever perus, voor van Peru, (bl. 122.) Polnisch voor Poolsch, (bl. 208.) schindlerin voor schindler, enz. ontsieren nog hier en daar dit boek.


{==682==} {>>pagina-aanduiding<<}

De remediis civitatis agricolae, bello afflictae, disquisitio; ad regiam doctrinarum societatem Göttingensem. Periculum responsi ad quaestionem inclytae societatis oeconomicam pro mense Julio an. 1808. ‘Quaenam sint certissima simul et promtius efficacia remedia reipublicae, bello afflictae, quae quondam agricultura magis quam fabricandis mercibus vel mercatura slorebat, erigendae?’ (Welke zijn de werkzaamste en spoedigste middelen, om een door den Oorlog uitgeput Land, welks welvaart voornamelijk op den Landbouw was gegrond, wederom te herstellen?) Lugd. Bat. apud A. et J. Honkoop. 8vo. pp. 57. f :-14-:

Het schijnt meest voor vermaak, uit eigen vrije zucht tot het vak en de werkzaamheid, te zijn geweest, dat de vervaardiger, onze landgenoot, en, zoo het schijnt, nog in jeugdigen leestijd verkeerende, dit antwoord op de vraag der Gottingsche maatschappije inzond. Hij betuigt in dat antwoord zelf, zich met geenen te behalen prijs te vleijen, en te dien einde zelfs het gevraagde verzegeld biljet met den naam des schrijvers te hebben achtergelaten. De mindere bekendheid met de behoeften van andere landen, van Duitschland, de eigen zetel der voorname beoefening eener wetenschappelijke landbouwkunde, was hiervan de toereikende grond; en de behandeling zelve neemt dan ook veel op, wat ten minste ons zou voorkomen in eene eenvoudige en regtstreeksche prijsverhandeling niet te behooren. Wij bedoelen dat uitvoerig verslag, dien lof enz., ten opzigte der instellingen en verrigtingen, den landbouw in ons vaderland aangaande, welke hier worden gevonden. Het geheele doel des schrijvers kwam, met eenige nadere bepaling, welligt hier op neêr, dat den buitenlander mogt blijken, dat de Hollanders het zoo belangrijk vak geenszins uit het oog verloren; dat

{==683==} {>>pagina-aanduiding<<}
mannen zelfs van letteren en geleerdheid zich daarmede bemoeiden; dat men zich, op dezen vruchtbaren grond van oude letterkunde, ook over dat onderwerp in de taal van Rome zeer juist wist uit te drukken; dat het wenschelijk ware, dat deze band der gemeenschap van alle volken meer in eere gehouden, en ook tot gezegde einde, ter bevordering van algemeen nut, aangewend wierd, - in één woord, op de handhaving der eere van het vaderland. Wel nu, op eene waardige wijze heeft hij hiertoe gewerkt. Zijn taal en stijl mogen voor den dag komen; zij kenteekenen den welbeschaafden kweekeling onzer, nog steeds beroemde, schole. Zelfs de geheele behandeling draagt, onzes oordeels, de blijkbare sporen van den voedsterling der ouden. En eindelijk de zaken zijn vele belangrijke, welgeordende en wel zamenhangende; zij bewijzen, dat de schrijver met de algemeene belangen van een land, de algemeene middelen om den landbouw te bevorderen, en de inrigtingen en ontwerpen, tot deze en dergelijke einden strekkende, niet slechts bekend, maar ook in staat is die te schatten, te beoordeelen, te wijzigen en aan te vullen door eigen overdenking.
De beoordeelaars der Gottingsche maatschappij zelve hebben zich over het werk van onzen landgenoot zeer gunstig uitgelaten. Zij voegen er alleen bij, dat het een nieuw bewijs oplevert der moeijelijkheid voor eenen vreemden, om de eigenlijke behoeften enz. van een land te kennen, te schatten, te bevredigen door zijne voorgeslagen middelen. De schrijver, zeggen ze, heeft steeds zijn vaderland op het oog; hij heeft dit te meer, daar hij betuigt niet te weten, op welk bijzonder landschap hij zijne theorie moet toepassen, - en wij toch ons noordelijk Saksen bijzonderlijk hebben bedoeld. Onze landgenoot, dit getuigenis bij de uitgave van zijn stuk mede hebbende doen drukken, uit zijne tevredenheid daarover; doch zoo, dat hij met reden vraagt: waarom dan toch aan de uitschrijving der vrage dat bijzonder doelen op Saksen niet zij toegevoegd: met re-
{==684==} {>>pagina-aanduiding<<}
den, zeggen wij, schoon wij zeker wederom moeten betuigen, dat de toepassing op het land, waar de vraag gedaan werd, en waar die toepassing zeer natuurlijk kon plaats vinden, geene zaak schijnt, zoo verre te zoeken, als de, hier voorkomende, breedvoerige behandeling der vrage naar het waar en hoe des lands ons wel zou doen gelooven. Laten wij zeggen, zoo als het is: des schrijvers boven aangegeven doel vorderde min bijzonderheden, dan wel aanwijzing dat verschillende bijzonderheden kunnen bestaan, die het geheele werk moeten wijzigen.
Ten slotte: eere zij den beschaafden liefhebber der eerste van alle kunsten en wetenschappen, wiens naam wij gaarne aan het hoofd dezer verhandelinge hadden gezien.




Nagelaten Gedichten van Jan Frederik Helmers. Iste Deel.

(Vervolg en slot van bl. 646.)

De Lof van Amsterdam, als Voedster der Kunsten, ter gelegenheid eener uitdeeling van de eereprijzen der Stads Teeken-Akademie uitgesproken, heeft zeer uitgezochte partijen. Hetzelfde gevoel, dat in onzen Puikdichter elders voor het vaderland gloeit, blaakt hier bijzonder voor zijne geboortestad. Men moet in het oog houden, dat een dichtstuk geene wijsgeerige verhandeling is. De Amsterdammer hoort zijne geboortestad gaarne verhefsen, en geen regtschapen Nederlander zal bij de vermelding van den luister onzer beroemde koopstad eenigen nijd gevoelen. De inleiding voldeed ons niet doorgaans. Die gewone, afgesletene betuigingen van ongeschiktheid passen niet in den mond van deze Zangster. De verzen zijn hier ook niet fraai, en men bespeurt ligtelijk, dat het voorwerk in haast is opgesteld. De uitdrukking, dat alles den geest met huivering slaat, komt ons gedrongen voor. De vergelijking van de bij de plegtigheid vergaderde schare bij een parelsnoer, dat de man aan zijne gade schenkt, schijnt ons, voor het minst, niet zeer gelukkig. Meermalen merkten wij op,

{==685==} {>>pagina-aanduiding<<}
dat onze Dichter niet altijd in het beeld blijft. Zoo lezen wij hier: De bloem der hope voelt herleven in het hart. Wij zouden van oordeel zijn, dat in het hart geen bloemen groeijen. De volgende regels zijn onverstaanbaar:

De zilvren dauw, die 't waas des rozenknops bedruppelt, 
De steengeit, die langs 't ijs op Alpenrotsen huppelt, 
Schenkt aan de bloem min kracht dan 't stroomend zonnelicht, 
Is min dan 't brieschend ros een wellust voor 't gezigt. 

De eerste en derde, en de tweede en vierde regel slaan op elkander; doch zulk eene verwarde woordvoeging verdient te worden afgekeurd. De opgave van het onderwerp, die nu volgt, is zeer dichterlijk. Het woord heilgsten is moeijelijk uit te spreken. Het: weg met Parnassus kruin! beviel ons, om meer dan ééne reden, niet. De uitdrukking is ook hier niet gepast, omdat de tegenstelling ontbreekt. Overigens stooten wij hier, op dezelfde bladzijde, nog driemaal op een' verkeerden klemtoon in het woord Parnas. Verder lezen wij nog op dezelfde bladzijde:

Zij (de denkbeelden) staaplen zich, gelijk de sneeuwvlok, op elkander; 

zijn voor is, komt voor kom enz.; onnaauwkeurigheden, welke bewijzen, dat alles in de vlugt opgesteld en niet behoorlijk nagezien is. Trouwens, soortgelijke feilen treft men bij helmers meermalen (ook in De Hollandsche Natie) aan. Wij merken dit op, ten einde de jonge Dichter, die wel de werken van helmers niet te dikwerf lezen kan, met onderscheiding lezen, en den meester niet in alles moge navolgen. Het is, intusschen, te bejammeren, dat de meesterstukken van helmers niet meer beschaafd zijn.
Na eenige regels aan de opkomst en verheffing van Amsterdam te hebben toegewijd, gaat de Dichter tot het eigenlijk onderwerp over. Op de planeet Venus heeft de Genius der kunsten zijnen troon gevestigd. Dáár bloeit een wonderboom. Deze wordt het eerst te Athene geplant; vervolgens te Rome. Vandaar verdwenen door den inval der Barbaren, werd hij, onder de medicis, aan Italië teruggegeven. Dan, dit duurde niet lang. Italië, tot dweeperij vervallen,

{==686==} {>>pagina-aanduiding<<}
had zich der gunste van den Genius onwaardig gemaakt. Deze sprak:

Eene andre stad zij thans 't gebied der kunst beschoren! 
Daar stijg' mijne outervlam, daar zijn mijn tempelkoren; 
Mijn geesten! hoort mijn' wil; ginds aan dien zilvren vliet, 
Die stil zijne urn in 't nat van Flevo's golven giet, 
Verheft een stad zich; ze is mij dierbaar, mij geheiligd; 
Ze is door de vrijheid meer dan dam of schans beveiligd; 
De handel voert haar vlag van 't oost- naar 't westerstrand; 
Haar burgren is 't gevoel voor 't schoone in 't hart geplant; 
Daar bloeit een jongling, 't is mijn zoon! hem zal 't gelukken, 
Den gouden wonderscheut Itaaljes grond te ontrukken; 
Hij plant' hem in zijn' wal, hij smaak' het godlijk ooft; 
Die stad is Amsterdam! die jongeling is hooft! 

Hooft begeeft zich naar Florence. Hij komt daar, en gevoelt...... Doch laat ons de wijze, op welke hij de kostbare plant bekwam, met de schitterende kleuren onzes Dichters mededeelen. De schildering van den nacht is prachtig, en behoort tot de keurigste partijen van helmers dichtpenseel.

't Werd avond, en een stroom van stralen deed de kimmen 
En Arno's zilvren nat met purpren weêrglans glimmen, 
En strooide op 't donzig sneeuw der zwanen, die den vloed 
Rondgolfden, fier van hals, een' Amathisten gloed. 
De nachtvorstin scheen slaauw reeds d'aardbol toe te lonken, 
En zaaide aan 't blaauw gewelf de diamanten vonken 
Des hemels om zich heen met ordelooze pracht, 
En de avond week, schoon traag, voor de aankomst van den nacht; 
Toen Hooft in 't lauwerbosch, dat aan Florence paalde, 
Vol van de godlijkheid der kunsten peinsde en dwaalde: 
Doch de avond vlugt van de aard'; nu neemt de nachtvorstin, 
Met onbetwist gezag, 't gebied des hemels in; 
Het draaijend beergestarnt' gloeit in het diep der hemelen, 
Daar mindre starren om Diana's luchtkoets wemelen, 
Of in den melkweg zich verliezen; Jupiter, 
Op 't viertal wachters fier, gaat uit voor de avondster; 
En zij, de nachtvorstin, zwaait, op haar luchtkalesse, 
Den schepter van den nacht als opperste Godesse, 

{==687==} {>>pagina-aanduiding<<}

Daar haar de Orion volgt met de opgeheven knods: 
't Zwijgt alles op den stroom, op 't veld, in 't lauwerbosch; 
Slechts Hooft, verloren in onsterflijke gedachten, 
Stort zich in klanken uit, en schijnt iets groots te wachten; 
Hij voelde iets goddelijks, toen hij dit bosch betrad; 
Eensslags verheldert zich 't hem overschaâuwend blad; 
Een rei van geesten, uit een zuivre stof geweven, 
Ziet hij met zilvren vlerk op purpren wolkjes zweven, 
En reijen om hem heên in hooge- en lager vlugt; 
Hij ziet den wonderboom, de goddelijke vrucht, 
En in een' stroom van licht den Genius hem naderen, 
En ze allen om den boom zich in een' krans vergaderen. 
Hij nadert! - ziet den scheut! - voelt, plukt en smaakt het ooft; 
En eensslags galmt door 't bosch de groote naam van Hooft. 
Nu spreekt de Genius: voer, voer naar Amstels wallen, 
ô Jongeling! den boom; laat daar uw citer schallen! 
Met sidderende hand grijpt Hooft een' lauwertak, 
Die van den gouden stam bij ligten handdruk brak; 
Hij plukt! de boom verdwijnt! de gloed heeft uitgeschenen; - 
De nacht hervat zijn' post, en alles is verdwenen. 

Hooft voert den wonderboom over, plant dien aan den zoom van het IJ, waar hij nog staat, voor ongewijden onzigtbaar, en door de Amstelmaagd beschermd.
Hoe schoon dit alles ook voorgesteld, en hoe kiesch ook de lof zij, aan hooft toegebragt, zoude men hier toch onderscheidene aanmerkingen op de vinding zelve kunnen maken. De geschiedenis van dezen wonderboom is al zeer wonderbaar. 's Dichters partijdigheid voor zijne geboortestad gaat zoo ver, dat zelfs het waarschijnlijke er bij verloren gaat. Zoude dan Amsterdam in het uitsluitend bezit van dezen wonderboom zijn? Moeten alle volken, landen, steden en plaatsen van den aardbol dáár ter markt komen, om zijne vruchten te plukken? Of zijn er meer wonderboomen? Of heeft hooft slechts een' uitlooper naar Amsterdam overgebragt, en is de moederstam naar Venus teruggevoerd? Van Athene en Rome op Amsterdam! dat gaat niet, behoudens allen eerbied voor onze handelstad. Een enkele trek zoude hier eene treffelijke werking hebben gedaan; doch de schilderij, hoe schitterend ook, is te uitvoerig, en de Dichter treedt te veel in bijzonderheden. De lof van Amsterdam, met betrek-
{==688==} {>>pagina-aanduiding<<}
king tot de kunsten, wordt nu verder met geestdrist en waardigheid bezongen. De regel:

Geen zoon zingt slecht als hij den lof der moeder zingt, 

beviel ons niet. Het woord slecht is hier te plat. De uitdrukking is bovendien niet juist. Een zoon moge niet ongevoelig den lof zijner moeder vermelden; maar, als hij een slechte zanger is, zal hij altijd slecht zingen. Eerst worden nu de Dicht- en Taalkunde, dan de Bouwkunde, en eindelijk de Schilderkunst met zwier bezongen. (De Toonkunst en meer andere kunsten worden niet afzonderlijk vermeld.) De vergelijking van de zorg der Amstelmaagd in het opkweeken harer Dichteren met de teederheid eener moeder voor haar kind is zeer schoon. De Dichter vermeldt hier met gevoel en klem de namen der uitmuntende Dichters, die in Amsterdam geboren zijn, of aan den Amstel gezongen hebben. Hij zwijgt nogtans van de levenden. Onze moedertaal is te Amsterdam beschaafd: ten cate(k)schreef en dacht aan den IJ-stroom; huydecoper is aan den Amstel geboren. Het nieuwe Raadhuis wordt geroemd, en is dien lof dubbel waardig. De hulde, aan onze grootste Schilders toegebragt, is treffend. Het beeld van de hinde (bl. 90.) komt ons bijzonder keurig voor. Het slot van dit dichtstuk is roerend, van wege des Dichters liefde voor Amsterdam:

Ja, waar mij 't noodlot brenge, in ijs of zonnevlam; 
Mijn oog, mijn hart, mijn ziel leeft steeds in Amsterdam. 
Ja, schoon mij de eevnaar scheidt van mijn geboortestreken, 
Het Oost mij ziet in weelde, of door de smart bezweken; 
Dáár neêrgevlijd op 't dons van 't Septaperna-blad, 
Vergeet ik nimmer u, gij, mijn Geboortestad! 
Ja, de Ambra streel' vergeefs mij daar met purpren bloesem, 
Ik draag mijn Vaderstad aan vaderlandschen boezem; 
Ja, 't wolkjen van het west zal dierbaar zijn aan mij! 
't Zag neêr op de Amstelstad, zweefde over 't dierbaar IJ. 

Eene aanroeping van het Opperwezen besluit het geheel.
Nu volgen de Lierzangen. Wij treffen hier, vooreerst, Bardenzangen aan, strekkende ter aanvuring van den heldenmoed der Batavieren tegen de Romeinen. In de Toewijding aan de Hollandsche Dichters schetst helmers den toestand van ons vaderland. Hij wil zijn gevoel in zangen uitstorten: maar de

{==689==} {>>pagina-aanduiding<<}
doffe lier weigert haren dienst. Hij wil in den afgrond der vernedering zingen: maar de hel ontsluit zich voor zijnen voet. Hij zocht bij het graf van het vaderland naar zangen: maar de lier ontzonk hem. Thans, meer bedaard, waagt hij het, zijne zangen aan de Hollandsche Dichters toe te wijden. Dan - wat onderwerp zal hij bezingen? Hij roept uit:

Ach! Neêrland weegt niet meer het noodlot van 't heelal! 
De Nassaus zijn niet meer! de Ruiters zijn verdwenen, 
Hen zingen kan ik niet; 'k kan bij hun graf slechts weenen; 
Welaan! ontscheuren we ons aan 't wee, dat op ons drukt! 
Van uit den nacht van 't graf het voorgeslacht gerukt! 
Ik stort mij in den stroom der lang vervlogen tijden; 
Ik wil de Bataviers mijn stoute zangen wijden; - enz. 

De korte schildering van het leven en de zeden onzer voorouderen, van de fierheid en heldenkracht des Bataviers, is stout en schoon, en de overgang, om onze borst voor ons voorgeslacht te ontvlammen, zeer gelukkig. Na deze Toewijding volgt een Strijdzang, dan een zang aan Wodan, andermaal een Strijdzang, verder een Strijdzang van Bataafsche Vrouwen, en eindelijk eene Godspraak van Velleda. Wij kunnen onze Lezers het schoone en voortreffelijke van deze zangen niet doen kennen. Wij houden dezelve voor uitstekend fraai, en het keurigst bewerkt en vlijtigst beschaafd van alles, wat ons, tot dus verre, in dezen bundel voorkwam. Alles is meesterlijk. De Muze van helmers vertoont zich hier in al haren luister. Men herkent telkens in de Romeinen de Gaulen van onzen tijd. Ach! had de Dichter onze bevrijding mogen beleven! had hij, de tyrtaeus van Nederland, den laatsten heiligen en glorierijken strijd mogen bijwonen! - Wij zijn reeds te uitvoerig geweest, om verder iets ter proeve mede te deelen.
Onder de verspreide Gedichten (met wier plaatsing de Uitgevers het dichtlievend publiek een' grooten dienst hebben bewezen) treft men een uitgebreid dichtstuk aan, Kartkage. In twee brieven van hasdrubal aan gelipso wordt de verwoesting dezer stad met stoute kleuren geschetst. Hierop volgt een Fragment uit een onuitgegeven Treurspel, in ons oog van minder waardij; en dan nog een dichtstuk, De Onbestendigheid, dat wij met veel genoegen lazen. Wij zien het tweede Deel verlangend te gemoet.





{==690==} {>>pagina-aanduiding<<}

Naauwkeurig Verhaal der vervoering van Paus Pius VII. op last van Buonaparte, der oorzaken van deze vervoering, der mishandelingen en vervolgingen, welke zijne Heiligheid zoo wel op zijne reize naar, als gedurende zijn verblijf in Frankrijk geleden heeft, en zijner wederkomst in zijne Staten. Met eenen Brief van Z.H. aan den Kardinaal Maury. Uit het Fransch vertaald. Te Deventer, bij J.W. Robijns. In gr. 8vo. 136 Bl. f 1-2-:

Wij vonden slechts ééne onnaauwkeurigheid: de brief, namelijk, aan den Kardinaal maury blijkt gedurende 's Paussen gevangenis te Savona door hem geschreven te zijn; hoewel bl. 84 ons berigt, dat het den H. Vader niet geoorloofd was aldaar eene letter te schrijven. Maar aan de echtheid van dit naauwkeurig verhaal is in het allerminst niet te twijfelen; het karakter van den voormaligen Dwingeland, en zijne doorgaande handelwijze, is zoo bekend, dat zijne vele valschheid jegens pius, en de harde mishandeling, ons waarlijk veeleer nog medeviel, dan dat wij den verhaler van de minste overdrevenheid zouden verdenken. Ook zijn het grootendeels echte stukken, die hier gegeven worden: Het Brevet van 5 Febr. 1808 aan de Kardinalen; van 27 Maart 1808 aan buonaparte; van 20 Jan. 1809 wederom aan de Kardinalen; van 10 Junij daaraanvolgende; de excommunicatie, derzelver bekendmaking, en de herderlijke brief van dezelfde dagteekening. Na deze echte stukken volgt het verhaal der vervoering en verdere mishandeling van pius den VII, (waarin bovengemelde brief aan maury) en eindelijk de terugzending van zijne Heiligheid naar zijne Staten, en zijn ontslag, dat hij eigenlijk eerst volledig aan het provisioneel Bestuur in April 1814 te danken had; terwijl het verhaal met 's Paussen terugkomst, 24 Mei, te Rome afloopt. Achter hetzelve is eene korte levensbeschrijving van pius den VII gevoegd. Dit stukje is alzoo belangrijk genoeg: het doet den Paus eere aan, wiens Christelijke zachtmoedigheid zoo wel, als zijne mannelijke standvastigheid, iederen Lezer treft; hoezeer men eene te groote toegevendheid, in den beginne, hoogelijk moge afkeuren, en de man welligt aan het verzuimen der les ‘principiis obsta’ veel van zijn ongeluk, immers van het bit-
{==691==} {>>pagina-aanduiding<<}
tere van dat ongeluk, wijten moest.
Maar wij plaatsen ons moeijelijk in dien zelfden drang van omstandigheden, waarin pius was; en de herhaalde tergingen van zijn geduld schijnen hem eindelijk verheven te hebben tot dien standvastigen moed, waardoor de magtelooze gevangen man den Tiran zelven toch vreesselijk werd. Zeer merkwaardig zijn intusschen zijne woorden tot den Heere de beaumont, (door den Franschen Keizer tot Bisschop van Bourges benoemd, en als onderhandelaar bij den Paus gebruikt:) ‘De goede God weet, hoeveel tranen ik gestort heb, omdat ik het ongeluk gehad heb van een gewaand Concordaat aan te nemen. De smart, welke ik over dezen misstap gevoel, zal mij tot in het graf verzellen; en deze smart is een onfeilbare waarborg, dat ik mij voor de tweede maal niet zal laten misleiden.’ - Het Portret van den Paus verzelt dit boekje.




Het Staatkundig Stelsel van Frankrijk, vooral met betrekking tot Holland. Uit het Hoogduitsch van F. Saalfeld, Hoogleeraar te Göttingen. Te Dordrecht, bij P. van Braam en A. Blussé en Zoon. 1815. In gr. 8vo. 93 Bl. f :-16-:

Wij zullen in dit werkje te meer belang doen stellen door de betuiging, dat het ‘vooral’ op den titel met genoegzame gepastheid kon weggelaten worden. Het loopt geheel over onze vroegere en latere betrekkingen tot Frankrijk; schoon het natuurlijk niet missen kon, of een algemeen overzigt der staatkundige geschiedenis van Europa, en eene herhaalde verwijzing der aandacht op Frankrijks tegenstuk, Engeland, moest daarbij plaats grijpen. Het is ons wijders voorgekomen, dat de daadzaken met vele naauwkeurigheid zijn opgegeven; hoewel het wederom niet missen kan, of ooggetuigen, gelijk wij ten deele zijn, zullen op het een en ander uit de jongste tijden hunne kleine aanmerkingen hebben. De vertaler maakt te regt dusdanige aanmerking, ter gelegenheid dat door den schrijver beweerd wordt, dat Leydens ramp, om den druk der tijden, zelfs niet eenigermate verzacht kon worden! Het komt ons, echter, voor, dat hij overal, waar hij zulks heeft opgemerkt, had behooren aan te wijzen en te verbeteren. Het stuk is te naauwkeurig, bondig en goed, om het enkel als een staaltje, hoe wonderlijk vreemdelingen

{==692==} {>>pagina-aanduiding<<}
al over onze zaken kunnen snappen, te doen voorkomen. Het is een werkje, dat ernstige oplettendheid verdient; dat diegenen onzer landgenooten, welke belang in het vaderland stellen, met genoegen zullen lezen; en zulk een boek over Holland moest, meenen wij, in Holland het licht niet zien, dan gezuiverd van de onnaauwkeurigheden, welke het als vreemd produkt zouden mogen aankleven. Wie zich hiertoe niet in staat gevoelt, die moet de vertaling niet ondernemen.
Hoe dit zij, de schrijver komt ons voor lof te verdienen om zijne bekendheid met onze, vroegere en latere, geschiedenis, zoo wel als die van Europa in het algemeen. De wijze van de gebeurtenissen te beschouwen is altijd verschillend geweest; en dit verschil berust niet enkel op de meer of minder naauwkeurige kennis der daadzaken, maar brengt ook dikwijls verandering in ons geloof en ons voorstel der zaken zelve voort. De kortheid bovendien van eene niet zeer uitgebreide verhandeling laat niet toe, alles te ontwikkelen, veel min te staven. Doch, de algemeene punten zijn wel gezet, de voorname opgaven naar waarheid gegeven, en het besluit, dat wij zullen laten volgen, zeer gegrond. Zoo wij op de schets van onzen toestand eene aanmerking van eenig belang wilden maken, het zou zijn, dat geen genoegzaam onderscheid tusschen land- en zee-provincien, dezulke namelijk, die meest van den landbouw of bijna geheel van den handel bestaan, door den schrijver is gemaakt. Doch op de redenering en besluiten kan dit geenen invloed uitoefenen, omdat inderdaad handel de hartader van onzen staat is, met welker afsnijding het geheel moet verkwijnen, ja doodbloeden. De voorname onderwerpen, in het werkje behandeld, zijn: het evenwigt van Europa, sedert eeuwen bedreigd en eindelijk verbroken door Frankrijk, met de gevolgen van het een en ander, vooral voor handeldrijvende staten; ons wedervaren van dit rijk sedert de vestiging van de republiek der vereenigde Nederlanden tot de laatste tijden, benevens de verschelen, gebeurtenissen, omwentelingen enz. enz., hieruit voor ons inwendig voortgevloeid; eindelijk de strijd tusschen Frankrijk en Engeland door algemeene blokkades en vasteland-stelsels, zeeregten en tractaten van vrij schip vrij goed, enz. enz. In alle deze stukken is de schrijver partij van Frankrijk; gelijk hoofdzakelijk uit het volgende, een deel des algemeenen besluits, mag blijken:

{==693==} {>>pagina-aanduiding<<}

‘Een staat, die alleen door koophandel bloeide, kon onmogelijk bestaan bij den beheerscher van Frankrijk, die allen handel, uit blinde woede tegen Engeland, verdelgde. Doch, ook afgetrokken van napoleon's persoonlijke hartstogtelijkheid, kon eene naauwe verbindtenis met Frankrijk voor Holland niet anders dan verderfelijk worden. Elke naauwe verbindtenis van eenen kleinen staat met een overmagtig rijk, dat onmiddellijk aan denzelven grenst, moet den eersten noodzakelijk afhankelijk maken; te meer, indien het stelsel van het groote rijk zoo regtstreeks met het belang des zwakkeren staats strijdt, als dit bij Frankrijk en Holland het geval was Holland bestond door vrijheid en onafhankelijkheid, Frankrijk begeerde afhankelijkheid en slavernij; Holland bloeide door koophandel en vlijt, Frankrijk vervolgde dezelve op alle mogelijke wijze; Holland was eene zeemogendheid, in de laatste tijden meestal een neutrale staat, Frankrijk eene landmogendheid, gestadig in oorlog met alle staten van het vaste land; Holland was rijk en bloeijend, Frankrijk, door de omwenteling verwoest en verarmd, zag de contributien der bondgenooten als eene wezenlijke bron van deszelfs staatsinkomsten aan; Holland trok groote winst uit zijne kolonien, Frankrijk had de zijne niet kunnen beschermen. Reeds uit deze weinige wezenlijke verschillendheden, waarbij ook nog het onderscheid van karakter, zeden, gebruiken en taal te rekenen is, blijkt duidelijk, dat eene verbindtenis met Frankrijk, den erfvijand der vereenigde Nederlanden, bovenal voor dezelve het verderfelijkst moest worden.’




Tafereel der Oorlogen van Napoleon Buonaparte; derzelver oorzaken en gevolgen. Vertaald uit het Fransch van den Heer Michaud de Villette. Met Aanteekeningen van den Vertaler. Iste Stuk. In 's Gravenhage, bij J. Allart. In gr. 8vo. XVI, 93 Bl. f :-18-:

‘Door den oorlog heeft buonaparte zich verheven, door den oorlog heeft hij geheerscht, en door den oorlog is hij gevallen. Alles, wat hij had en was, had hij aan dien geduchten geesel te danken; alles heeft hij aangewend, alles

{==694==} {>>pagina-aanduiding<<}
opgeofferd, om denzelven te doen voortduren. Met betrekking tot den oorlog, derbalve, moet men hem beschouwen, wil men de oorzaken en uitwerksels zijner magt regt leeren kennen. Zijne verdedigers trachten de tegen hem aangevoerde beschuldigingen alleen te wederleggen door van zijnen krijgsroem te spreken. Die roem moet dus op zijne regte waarde geschat, de gevolgen moeten er vooral van nagespoord, de invloed moet ontvouwd worden, welken de daden van dien buitengewonen man op het lot van natien en legers hadden.’
Dus begint de inleiding van dit werk, welks beoordeeling, uit de Gazette de France in onze Staatscourant overgenomen, reeds bekend is. Wij willen ons juist niet vermeten, krijgskundige verslagen en aanmerkingen op den regten prijs te kunnen schatten. Doch gewisselijk zien wij hier vele daadzaken in een helderder licht gesteld, dan ons te voren over dezelven opging. Wij zien vele bewijzen van waarheid en onpartijdigheid. En wij vinden ons meer en meer bevestigd in, en meer en meer tot volkomene ronding gebragt van, die denkbeelden, welke vroegere Fransche werkjes ons uit de eigene beschouwing der zaken reeds hadden leeren ontleenen. Dit Iste Stuk loopt, van het begin zijner bekendwording op het Oorlogstooneel, met name bij Toulon, tot zijn vertrek naar Egypte; het bevat dus, behalve zijne opkomst, de eerste uitoefening van zijn gezag als Opperbevelhebber, den grondslag van zijnen volgenden roem en grootheid, den oorlog in Italië. Op dit tooneel, het gunstigste voor zijnen naam, ooit door hem betreden, leeren wij hem inderdaad kennen als een bekwaam veldheer, die zich in enkele gevallen meesterlijk bediende van de misslagen zijner vijanden, en, door eene veelal nieuwe manier van den oorlog te voeren, magtige legers en bekwame krijgshoofden versloeg. Doch dit licht in de groote schilderij wordt door zoo veel bruin verduisterd, dat geen lief hebber zelfs van veldslagen en krijgsgewoel, zoo hij slechts een menschelijk hart bezit, dezelve met genoegen beschouwen, of iet anders dan afschuw voor den werkmeester kan gevoelen. De beroemde togt over de brug van Lodi; welk een gruwel der verwoesting moet zij ons schijnen, wanneer het waar is, dat een weinig geduld, een weinig beleid, de wil slechts ware noodig geweest, om vele tienduizenden menschen het leven te sparen? Eene loutere bravade! een bloote toestel, om met ontzettende, bloedige trek-
{==695==} {>>pagina-aanduiding<<}
ken van het verrigtte, in een verslag, te kunnen spreken!
Even zoo leert men 's mans roofzucht hier kennen, en ziet den trap tot zijnen en der zijnen ontzaggelijken rijkdom door een zelfde bloedig en goddeloos licht bestralen. Zijne onregtvaardigheid, zijne valschheid, zijn trots; alles, alles ontplooit zich reeds hier op eene onmisbare wijze. Welk een werktuig in de hand van het goddelooze Directoire! - welk een regtgeaard uitbroedsel der Fransche omwenteling, met vrijheid in den mond en geweld in beide de handen! - welk een spoedig gerijpte kweekeling van het wetteloosste despotismus, nu reeds zijne meesters ontwassen, hunne bevelen verachtende, en bijna op eigen hand oorlog en vrede voerende! De Schrijver maakt er zijn werk van, de taal, destijds door hem gebezigd, te vergelijken met latere stukken, uit 's Keizers kabinet en kanselarij uitgevaardigd. En waarlijk, dit geeft stof tot aanmerkingen, die allertreffendst zijn. Wat rol heeft dit monster niet gespeeld! Welke middelen heeft hij gebezigd om zoo hoog te stijgen! Wie verwezenlijkte ooit, als hij, het beeld des Satans, den vader leugen, den moordenaar van den beginne? Met eenige talenten, maar alle mogelijke ondeugden, door niets te ontzien, alles op het spel te zetten, door verrassing, overbluffing, oversnorking, jaagt hij naar zijn wit; en het geluk dient hem, het geluk doet zijne list slagen, tot - hij deszelfs gunst zou vermoeid hebben. Ja, niet slechts Veldheeren verschalkte, Gouvernementen imponeerde, en Staten ontkleedde hij naar zijn welgevallen. De geheele wereld werd door hem bedrogen; het openbaar gevoelen bond hij aan zijne zegekar; Frankrijk, Italië, Holland, deed hij zijnen roem trompetten, terwijl zij zijnen voet op hunnen nek gevoelden! Hoe lang werd hij door ons als een waarlijk groot man, als het onnavolgbaarste genie beschouwd! Hoe stonden wij verbaasd, toen wij, hem in ons midden ziende, geenen apollo, geenen zigtbaren held, maar eenen ellendigen ketellapper, eenen grommenden beer in
hem te zien en té hooren kregen! En echter, dit was nog niet genoeg, om onze vooringenomenheid te dooden? - Welaan, men bewondere hem steeds! bewondere de groote natie! bewondere hare omwenteling! Zij zijn, inderdaad, allen vreemde verschijnsels, die, door gunst der omstandigheden, eene ontzaggelijke rol hebben gespeeld. En waarom zou men wijzer willen zijn dan de volken, die den Duivel aanbidden?

{==696==} {>>pagina-aanduiding<<}
Doch wij danken elkeen, die ons den Moloch in zijne regte gedaante leert kennen. En is deze Italiaansche togt zijn meesterstuk, de grondslag zijner volgende glorie geweest; strekt zijne krijgsbekwaamheid aldaar zijne latere oorlogsfeiten tot ware beschaming, - dan kunnen wij hem zijne wezenlijke verdienste zeer wel gunnen; en hij is weinig meer dan een glimworm geweest, die in de duisternis zijner verwarde tijden, en nergens elders, schitteren kon.

Huwelijks-betrekkingen en Huwelijks-leven, in Brieven. Door J.L. Ewald. IIIde Deel (*). Uit het Hoogduitsch. Te Amsterdam, bij J. van der Hey. In gr. 8vo. 198 Bl. f 2-8-:

Wij wenschen zeer hartelijk, dat dit werk, zoo vol afwisseling, zoo onderhoudend en vol van verstandigen raad, het huis- en handboek reeds geworden zij van onze brave vrouwen en moeders, en twijfelen daar ook naauwelijks aan ten aanzien der zoodanige, welke het uit de vorige deelen reeds bekend was. Maar het is niet alleen de vrouw en jongedochter, het is ook de jongeling, man en vader, die er lessen tot voorzigtige wijsheid en huisselijk geluk uit zal opzamelen; en geheel het werk heeft dien echt-godsdienstigen geest, waardoor te gelijk het hart verwarmd en verkwikt wordt. Dit deel geeft ons weder een aantal zeer belangrijke brieven van en aan ons uit de vroegere deelen reeds bekende waardige menschen, en moederlijke of vertrouwde vrienden-raad wordt in vele verschillende gevallen gegeven, opregt, maar bescheiden en met de innemendste hartelijkheid. Het is eene briefwisseling tusschen zeer beschaafde en grootendeels regt godsdienstige menschen.
Wij werden bij het vorig deel tot eene proeve van eenen anderen aard uitgelokt, maar willen nu voldoen aan onze eerst gedane belofte, en kiezen daartoe den volgenden brief van wandulf aan aeöne, ten antwoord op den haren, waarvan de inhoud was: Haar edelwald is naar Zwitserland. Zij verheugt zich over het genoegen, dat hij genieten zal. Zij

{==697==} {>>pagina-aanduiding<<}
klaagt over de vele bezigheden, die eene huisvrouw alleen om het eten en drinken heeft. Asteekening van eenen dag in het gewone leven. Zij voelt intusschen derzelver noodzakelijkheid, en wil ze naauwkeurig waarnemen; alleenlijk daarover dikwijls mogen klagen.
De waardige vriend schrijft hierop: ‘Ik moest waarlijk lagchen, en dikwijls bijna overluid lagchen, om de beschrijving van uw huisselijk leven, over uwe eet- drink- tuinmelk- en vee-verzorgingen, alsof dat onafgebroken en alle dagen zoo voortging! Gij arme hebt zeker bij nacht de nieuwe Schriften van Madame de genlis, van ehrenberg en brandes moeten lezen, en uwen slaap bekorten, om uw oordeel daarover op te schrijven! Gij kunt u zeker naauwelijks des zondags op uw klavier oefenen; en uwe arme kinderen zullen zekerlijk bij de meiden moeten rondzwerven! Neen, aeöne! zoo erg zal en kan het met uwe huisselijke bezigheden toch wel niet zijn, als gij het in uwe levendige manier voorstelt. Misschien was er daags voor het schrijven van uwen brief buitengewoon veel in huis te doen. Dit tastte uwe verbeeldingskracht aan. Tevens was in u de gedachte levendig geworden, die in vele gevormde vrouwenhoofden - bijna had ik gezegd: spookt - doch ik durf wel zeggen ‘een familiebezoek geeft,’ - de gedachte, dat uwe bezigheden als huismoeder al te gering zijn, alleen nietsbeduidende kleinigheden betreffen, en dat niets groots, niets gewigtigs daardoor uitgewerkt wordt; gij gevoeldet u tot iets beters bekwaam, en dus ook bestemd. Vandaar dus de Juvenaalsche uitvaring tegen huisselijke bezigheden, zoo als ik, om de waarheid te zeggen, naauwelijks van eene aeöne verwacht had. Is dit dan uwe gcheele bezigheid? Is de leiding van uwe dienstboden, de opvrolijking van uwen edelwald, de vorming van uwe kinderen, eigene verdere volmaking om hen te kunnen vormen, - is dit alles ook iets zoo werktuigelijks, als de zorg voor uwe melkkamer en uwe tafel? Of gelooft gij, dat in het mannelijk beroep geene werktuigelijke bezigheden verrigt moeten worden? Zeker
moet uw edelwald ook Protocollen schrijven, waarbij de geest niets te doen heeft, en het geding beslissen, wanneer twee vronwen elkanderen uitgescholden hebben. Elk Geneesheer moet dikwijls recepten voorschrijven, die minder nut doen, dan de verordening van een ragout, waardoor het overschot van een

{==698==} {>>pagina-aanduiding<<}
stuk gebraad opgebruikt wordt; en de Leeraars moeten aan menig ziekbed bij innerlijk-doode menschen meer woorden in den wind spreken, dan gij, wanneer gij beveelt, dat van daag, en waar, erwten in den grond zullen gebragt worden. Hoe gewigtig intusschen ook deze kleine, werktuigelijke bezigheden zijn, voelt gij zelve. Of is het mogelijk eene kleinigheid, wanneer de dienstboden verwilderen, de kinderen zich aan wanorde gewennen, het inkomen niet toereikende is, wanneer ten laatste de man verdrietig wordt - zijn vermaak buitenshuis zoekt? Geloof mij, lieve aeöne, zulke dingen te verhinderen, mag heeten, iets groots en gewigtigs te doen. Het is het grootste nut van den edelsten stand, van de Leeraren van den Godsdienst, dat zij zedelijke wanorde voorkomen; het stellig goede, door hen bevorderd, is weinig bekend, en zij zelve vernemen er zelden iets van. Doch hetgeen de hoofdzaak is; het komt er bij den mensch veel minder op aan, wat hij doet, dan hoe en waarom hij het doet; minder op de daad zelve, dan op de gemoedsgesteldheid, waaruit dezelve ontstond. Bij den fijnen kenner van iedere zedelijke verdienste gelden de, aan de armen gegevene, goudstukken der rijke Schriftgeleerden als penningen, en de penning eener arme weduwe meer dan een dubbel goudstuk. Uw luther, wiens naïviteit en krachtige uitdrukking gij zoo zeer bemint, zegt in deze zijne taal: ‘men kan in Gods naam luijers wasschen, en in 's Duivels naam het Avondmaal uitdeelen.’ Gij verstaat hem immers?
‘Wij zijn hier geplaatst, lieve aeöne! - niet opdat het goede en groote bevorderd worde, hetwelk misschien buiten ons niet bevorderd zou kunnen worden. Door Hem, den eersten oorsprong van hetzelve, kon het immers zoo gemakkelijk, en door geheel andere middelen, bevorderd worden. Misschien hebben de Satans op aarde, gelijk hun Stamvader en onzigtbare Overste, meer goeds bevorderd, dan alle edele menschen van alle tijden; ten minste zouden dezen zonder genen hun werk niet tot stand hebben kunnen brengen, gelijk verscheidene ziekten niet genezen kunnen worden zonder vergift. Wij moeten slechts gevormd, onze trouw aan onze pligten moet geoefend worden; wij moeten leeren onze krachten te gebruiken en in te houden, gebruiken zoo en waar Hij het wil, onze Opvoeder; wij moeten in betrekking tot Hem worden, wat een goed kind in betrekking tot zijnen

{==699==} {>>pagina-aanduiding<<}
vader is, - het beste, wat een mensch hier worden kan. En gewis leidt eene bestemming, die wij in de wereld gering noemen, zekerder daar henen, dan eene andere, die groot heet. Niet alleen daarom, dewijl getrouwheid aan pligtsbetrachting in groote, in het oog vallende daden, die niet zoo dikwijls voorkomen, gemakkelijker is dan in kleine, die in menigte aan de orde van den dag zijn, daar de mensch zich bij de eerste uit zijnen aard inspant, door geestvervoering opgewonden wordt, doch integendeel bij de laatste verflaauwt, hetwelk zelfs aan onze lieve aeöne bejegenen kon, zoo zij niet meer door haren tact, dan door hare redenering geleid wierd; maar ook om andere redenen. Naauwelijks kan een man met inspanning van kracht iets beduidends verrigten, zonder dat daarvan gesproken, geschreven, dat openbaar daarover geoordeeld, dat het geprezen of gelaakt worde. Het maakt in allen geval opzien; hij verschijnt als een openbaar persoon. Bekomt hij algemeene goedkeuring - welk eene verzoeking tot ijdelheid, tot verwaandheid! - Wordt hij miskend en berispt - welk eene verzoeking tot bitterheid, tot moedeloosheid, tot hoogmoed, die zich boven het oordeel van anderen verheft, en zich zelf genoeg is! Hoe moeijelijk is het, zuiver te blijven onder deze verzoekingen! - De vrouw ziet en hoort dagelijks rondom zich, wat te doen, te regelen, te leiden, gereed te maken is. Zij leidt en regelt, met de haar eigene omzigtigheid en schranderheid, met ernst en toegevendheid, zoo als het beleid aan de hand geeft. Zij houdt hare kinderen bezig, vervaardigt een handwerk, en heeft tevens een oog op het huishouden. Zij offert rust en slaap, omgang en het hoogste zielsgenot, zelfs met haren echtgenoot, op, wanneer en zoo dikwijls zulks noodig is. En dit alles geschiedt in stilte, van geen oog gezien, van geen oor gehoord, van geen tong geprezen. Zelfs haar echtgenoot ziet weinig daarvan; hij weet slechts in het algemeen, dat hij eene brave
vrouw tot echtgenoote heeft. Geen lof, maar liefde wordt haar daarvoor ten deel; en door liefde wordt niemand bedorven. Staat zij dus op het, gelijk ik overtuigd ben, eenigste ware standpunt, - niet in de grootheid noch in de schitterende gevolgen van een bedrijf, maar in de getrouwheid, waarmede het verrigt wordt, deszelfs waarde te zoeken: dan is het haar gemakkelijker, rein te blijven, dan eenen man, die het roer van Staat in handen heeft, of als Schrijver

{==700==} {>>pagina-aanduiding<<}
algemeen vereerd wordt. Ik voeg voor u hierbij het afschrift eener Leerrede, die ik voor eenigen tijd van onzen W. hoorde, en van hem verzocht. Dezelve zal u meer zeggen, dan ik u zeggen kan. Werk dan in uwen kring, gelijk naomi werkte, zonder dat gij daaronder iets van naomi's uiterlijk lot ondervindet. Het Reis-journaal van onzen edelwald deelt gij immers mede? Ik ken wel de oorden, die hij doorreist: doch zulke Reis-journalen kenmerken den mensch, die ze schrijft, even goed als de oorden, die hij zag. En zoo iets mag ik gaarne lezen, van edelwald.’
Dit reis-journaal geeft iederen lezer inderdaad ook eene aangename afwisseling.




Leydens Hooge-school hersteld; Dichtstuk, door Matthijs Siegenbeek. Te Leyden, bij L. Herdingh en Zoon. 1815. In gr. 8vo. 16 Bl. f :-5-8

Een klein voorberigtje meldt ons de afkomst van dit vers. Het werd bij de Plegtige Inwijding enz., onlangs gevierd, openlijk voorgedragen. Op verzoek, inzonderheid van Heeren Bezorgeren, onverwijld uitgegeven, verzoekt de Hoogleeraar, dat het met genegenheid ontvangen, en met toegevendheid beoordeeld worde. Het valt niet moeijelijk, deze dubbele bede te voldoen. Alles stemt daartoe vooraf. En, voor zoo verre wij niet weten, dat de Autheur aanspraak maakt op den naam van geboren Dichter, van waar dichterlijk genie, wordt deze stemming daarna door het vers zelve als overbodig gemaakt.
Hetzelve heeft eenen eenvoudigen, gepasten en geregelden gang. Het is noch overladen, noch armoedig aan denkbeelden. Het zingt den lof des Stichters en Herstellers, willem I, Stadhouder, en willem I, Koning dezer vrije gewesten; het zingt dien der Akademie, inzonderheid in hare kweekelingen, maurits en frederik hendrik, de steunsels van den staat; de groot, de eer des vaderlands, den roem der menschheid; boerhave, schultens, anderen, die den naam der Leidsche Hoogeschool de wereld door beroemd maakten. Het ontbreekt dus aan geene vinding, en even zoo min aan rede, aan gezonde welgegrondheid van den toegezwaaiden lof - dankbaarheid, vreugde;

{==701==} {>>pagina-aanduiding<<}
even zoo min aan rijm, dat is vereischte zoetvloeijendheid en kracht in het vers. Ook het laatste, meer toepasselijke deel, de toespraak aan Koning, aan ambtgenooten en leerlingen; de verheffing van den moed der Prinsen, door de Akademische jongelingschap zoo loffelijk gevolgd; de vermaning aan de laatste, om nu ook even zeer pal te staan in het letterperk, ook hier frederik's voetstappen te drukken; dit alles komt schoon en gepast uit.
Wij wenschen een staaltje te geven, maar zijn eenigzins verlegen met de keus. Het stuk is doorgaans goed en belangrijk, zonder dat ons juist eenig deel - een niet te groot geheel vormende - als bijzonder voorkomt. Welaan!

Ik groet u, vol van vreugd, die 'k magtloos ben te smoren, 
o Heerlijk morgenrood, dat ik in 't Oost zie gloren, 
Van kunst- en wijsheidsroem. - Rijs, zegenbarend licht, 
En sprei uw glansen uit voor ons verrukt gezigt! 
Kaats Neêrlands luister af op 's aardrijks verste deelen, 
En laat weêr volk bij volk zich in dien luister streelen! 
Een Vorst, die kunsten mint, verlichting hoog waardeert, 
En wijsheid als de zuil van zijnen zetel eert, 
Herbouwt haar tempelen, verrijkt met zijne gaven, 
En wekt haar priesters op, om d'ouden roem te staven. 
Juich, o mijn Vaderland! juich, Leyden! dat uw wal 
Van jubelzang weêrgalme en vrolijk feestgeschal! 
Uw School, ten hoofdverblijf van Pallas uitgelezen, 
Ziet haren Stichter weêr als uit zijn graf verrezen. 
Haar lacht een toekomst aan, vol glans en heerlijkheid, 
Die, door zijn' geest bezield, zijn Naneef haar bereidt. 
Kom, Pallas priestrenschaar, dat we onzen danktoon mengen, 
En 't offer van ons hart den besten Koning brengen, 
Wiens vaderlijke gunst ons minzaam tegenlonkt, 
En 't heiligst ijvervuur in onze borst ontvonkt. 
Het was hem niet genoeg, de boeijen los te scheuren, 
Waardoor de geest, bekneld, niet vrij zich op kon beuren; 
Neen: hij ontsluit ons nog de schoonste gloriebaan, 
En schenkt ons lust en kracht, die moedig in te slaan. 






{==702==} {>>pagina-aanduiding<<}

Neêrlands Redding, of de Zegepraal van Moed en Vaderlandsliefde. Tooneelspel. Door M. Westerman. Te Amsterdam, bij J.G. Rohloff. 1815. In kl. 8vo. 30 Bl. f :-8-:

Ons Tooneel heeft inderdaad nog gebrek aan zoodanige kleine en goede stukjes, als, na het uitvoeriger stuk, (hetwelk ons doorgaans op vreemden grond en in vreemde betrekkingen voert) het gevoel voor het vaderland weder opwekken, en ons terugbrengen tot eigene haardstede en zeden, en onze eigene geschiedenis. Het jammerde ons ook wel, dat, na een goed vaderlandsch stuk, veel van het echte Nederlandsche gevoel wederom werd weggespeeld door het naspel, van dien aard dan dikwijls, dat het ten onzent geheel vreemd is; of wel, hetgeen nog erger is, werd weggedanst door een maar al te wulpsch Ballet. De Heer westerman, op vaderlandsche nastukjes bedacht, verdient waarlijk dank, en bijzonder ook voor hetgeen hij hier heeft geleverd; en het kon niet anders, of, door het welgekozen onderwerp, (de jongste gebeurtenissen) en het welgekozen tijdftip voor de eerste uitvoering, moest zijn werk algemeene toejuiching vinden, en den lust naar meer krachtig opwekken. Het stukje zelve is inderdaad ook lief: het voert ons in het echte Nederlandsche huisgezin, dat geheel belangstelling voor de groote zaak van het vaderland is; en Nederlandsche moed, en vaderlandsliefde, en echt vaderlandsch medegevoel en hulp voor de lijdenden, roeren ons bij hetzelve aanhoudend; tevens vervrolijkt het regt, en wenschen wij den gekwetsten dapperen jongeling met zijn geliefd meisje, bij hun aanstaand huwelijk, van harte geluk. De zangstukjes bevallen ons mede ongemeen. Mogten deze en soortgelijke, in beschaafdere kringen gretig opgenomen, desgelijks de plaats vervangen van de jammerlijke, hart en oor beleedigende, liedjes bij den gemeenen man!
's Mans voorbeeld heeft reeds eenen zijner kunstgenooten uitgelokt, en wij kondigen nu tevens aan:





{==703==} {>>pagina-aanduiding<<}

De Overwinning bij de Belle Alliance, of Nederland gered op den 18 Junij 1815. Geschiedkundig Vaderlandsch Tafereel, door H. Kup. Te Rotterdam, bij J. Hendriksen. In kl. 8vo. 32 Bl. f :-8-:

Hetwelk wij wel niet aan het vorige gelijk stellen, en dat ook doorgaans, door het zien van bloedstorting en sterven, minder vrolijk is; maar wij vertrouwen echter, dat het op het Tooneel wel zal voldoen, vooral indien de zangstukjes op goede muzijk gesteld zijn en wél worden uitgevoerd.

Zedekunde voor jeugdige Meisjes in Voorbeelden en Verhalen. Uit het Hoogduitsch van Jakob Glatz. II Deeltjes. Te Groningen, bij W. Wouters. 1814-15. Te zamen 496 Bl. f 2-10-:

Wij kunnen niet anders dan ons genoegen te kennen geven over deze Zedekunde voor Meisjes. Men ziet uit dezelve oogenblikkelijk, dat de Schrijver met de kinderwereld, met de kinderlijke, vooral meisjes-gebreken, door en door bekend is; dat hem jeugdige menschen van allerlei soort, van allerlei karakter en bloedmenging zijn onder de oogen gekomen. En ook de wijze, waarop hij de bedoelde gebreken en derzelver gevolgen, als ook de tegengestelde deugden met hare vrucht, telkens in een of meer voorbeelden in het licht stelt, verdient hooge goedkeuring. De Heer glatz toont zich in alles een waardig kweekeling, een waardig medearbeider van den beroemden salzman. Voor volwassene menschen, en zoodanige kinderen, welke reeds door roman-lektuur verwend en bedorven zijn, moge het lezen van deze boekjes minder aangenaam en als vermoeijend zijn, omdat telkens weer eene nieuwe, korte en eenvoudige, geschiedenis der aandacht eene nieuwe rigting geeft; de meeste meisjes van 8 tot 14 jaren zijn óf wel gediend met kleine stukjes, als houdende nog niet van lang aaneen lezen, óf zij verslinden al wat vertelling heet met gelijke graagte, zonder zich aan snipperingen - voor anderen zoo vele vischgraten of kersensteenen - in het minste te storen.

{==704==} {>>pagina-aanduiding<<}

Het is met oogmerk, dat wij het tweede deeltje hebben afgewacht, alvorens eenig verslag van dit loffelijk en nuttig werkje te geven. Immers, de aard van hetzelve laat niet toe, in allerlei bijzonderheden te komen, ten einde onze lofspraak te staven: gesteld zijnde namelijk, dat diepe en onzekere bespiegelingen hier minder te pas komen. Eene kleine aanhaling, bij den greep gekozen, moge straks over de natuur, de uitvoering, de vertaling nog iets nader doen oordeelen. Inderdaad, wij twijfelen niet, of het zal zichzelf allen ouderen aanbevelen.
Intusschen is het stuk, in ons oog, niet zonder gebreken; van welke één zelfs zoodanig is, dat, werd het in alle of de meeste verhalen aangetroffen, wij onze aanprijzing weer zouden moeten intrekken. Het is, dat de Schrijver het huwelijk, een vroeg huwelijk, als eene voorname belooning en drangreden der deugd en oppassendheid, den ongehuwden staat daarentegen en eenen laten echt als eene soort van straf en wrange vrucht der verkeerdheid voorstelt. Al wat van zel ve wast, behoeft men niet te zaaijen, zegt onze wijze cats. Het zeer jeugdige meisje moet zoo min mogelijk aan het huwelijk denken, en, zelfs wat ouder geworden, zoo min mogelijk naar het huwelijk wenschen. Foei der maagd, die openlijk bekent of toestemt, dat zij hunkert naar eenen man! foei dergene, die zich ongelukkig rekent, wanneer zij op haar zes-en-twintigste jaar nog, wanneer zij tot aan haar levenseinde, niet getrouwd raakte! Het behoort, onzes achtens, tot het regt gebruik van dit boekje, dat de ouders of meesters dezen verkeerden indruk tegengaan. Het behoort, voor ons, tot de bewijzen, dat weelde en zedebederf in Duitschland de ware kieschheid en kuischheid ondermijnd hebben, en dat het jammer is, dat onze mode-lektuur zoo algemeen komt uit een land, dat, in menig opzigt, veel meer dan wij, door Franschen pestdamp is aangestoken en bedorven.
De Vertaler had dit wel mogen verhelpen. Deze heeft, voor het overige, zijne taak wél, maar niet boven alle opspraak, verrigt. Men ziet hem aan, dat hij een provinciaal, een Groninger is; en dit moet niet wezen. De boeken-taal is maar ééne; en vordert de aard van eenig volksgeschrift, dat men somtijds beneden die taal afdale, dan moet wederom dezelfde regel plaats grijpen; dat men, namelijk, zich schikke naar het aanzienlijkste gedeelte des lands, naar Holland. Dit

{==705==} {>>pagina-aanduiding<<}
zal, inderdaad, bezwaarlijk eenigen lezer hinderen; en het tegendeel negen tienden. Driestheid, in den zin van vrijpostigheid enz., is in Holland minder gangbaar. Men kent bij goede Schrijvers nog slechts drieste domheid en dergelijke. Aan de weet komen, voor te weten komen, luidt hier mede zoo vreemd als zonderling. Ja, tot in de namen toe laat zich hetzelfde proeven. Immers, voor Geertje, Guurtje, Gerritje en Truitje, kent men elders slechts het laatste en Dientje, althans in den fatsoenlijken stand.
Wij zien ons genoodzaakt, niet bij den greep, maar met keuze, over te nemen. Enkele bevallen ons toch minder, b.v. dat beleefde Betje: heel beleefde kinderen behagen ons dikwijls niet. Andere zijn wat onwaarschijnlijk. Doch de meeste - zijn ons, ter overneming, te lang. Wij willen slechts een onderdeel van zoodanig eene les over Aanwensels (kwade gewoonten) nemen, als dezelven bezit.
‘Charlotte zag er zoo bleek uit als de dood. De geneesheer werd om raad gevraagd, en verordende haar menigerlei artsenijen. Doch zij baatten niets. Men kon de oorzaak van hare ziekelijkheid volstrekt niet bevroeden.
Eens bemerkte Charlotte's vader, dat, in den gang van het huis, de kalk gestadig van den muur gekrabt(d) werd. Hij poogde den dader daarvan te ontdekken; maar hoe zeer stond hij verbaasd, toen hij op zekeren morgen zijne dochter Charlotte met een mes de(n) kalk van den muur zag afkrabben en de(n)zelve(n) opeten.(l) De vader naderde haar nu, en thans ontkende Charlotte niet, dat zij het geweest was, die de(n) kalk tot hiertoe altijd van den muur geschaafd en opgegeten had.
Dit was haren vader iets onbegrijpelijks. Charlotte beleed, dat zij voor omtrent twee jaar het eerst kalk geproefd had; dezelve had haar, volgens haar zeggen, goed gesmaakt, en weldra was haar het kalk - eten zoo zeer tot gewoonte geworden, dat zij het niet meer had kunnen nalaten.
Thans wist haar vader de reden, waarom Charlotte altijd zoo sukkelde en er zoo bleek uitzag. Hij liet den dokter roepen, en ontdekte hem alles. De arts schuddede het hoofd. “Indien gij voortvaart kalk te eten, dan moet gij voorzeker sterven, meisjelief!” zeide hij; “dat is een der schadelijkste aanwensels.”
De arts schreef nieuwe geneesmiddelen voor, en Charlot-
{==706==} {>>pagina-aanduiding<<}
te's vader verbood haar op het gestrengste, ooit weer kalk te eten. Zij beloofde hem te zullen gehoorzamen. Maar - zoo sterk is de kracht der gewoonte - zij hield haar woord niet. Nog menigmaal schaafde zij heimelijk kalk van den muur, en at die(n) op. Zij sukkelde dus nog twee jaar voort, kreeg daarop de tering, en stierf aan dezelve in den bloei harer jaren.
Hoedt u derhalve, lieve meisjes! met de uiterste oplettendheid, voor allerlei slechte aanwensels. Verzoekt er uwe ouders en leermeesters om, dat zij er u op opmerkzaam maken en waarschuwen, als gij gevaar loopen mogt u iets aan te wennen, dat wanvoegelijk is of nadeelig worden kan. En, wanneer zij u deswege iets zeggen, zoo luistert gewillig naar hunne vermaningen, en dankt hen daarvoor; want zij meenen het goed met u.’




De dankbare Willem, of het Huisgezin van den Heer Lansbach. Door Petronella Moens. Met Platen. Te Amsterdam, bij J. ten Brink, Gz. 1815. In kl. 8vo. 185 Bl. f 1-5-:

Wij bedrogen ons dan niet, toen wij uit het slot van den kleinen Willem opmaakten, dat er een vervolg op dat eerste boekdeeltje moest komen. De dankbare Willem vat, als tweede stukje, den draad weer op, waar de kleine Willem hem liet. Hetgeen men de intrigue in eenen roman, als in een tooneelstuk, gewoon is te noemen, is meestal in de laatste bladzijden van de beide deeltjes bevat. Het overige is, met eenige ingemengde voorvallen, een afwisselend onderwijs in gesprekken; een onderwijs, dat over allerlei belangrijke zaken - als zede-, mensch-, wereld-, Godsdienst-, natuur-kennis - loopt, en vele kunde in al het nieuwste en beste over deze onderscheidene vakken, benevens eenen redelijken denktrant en beminnelijk hart, aan den dag legt. Het geheel is dus nuttige leer, door geschiedenis veraangenaamd en teffens opgehelderd: en niemand zou zich verwonderen, wanneer wij het geheel onbepaald verhieven, als een der beste boekjes, die ons immer in handen kwamen. Deze volkomen lof, echter, zou ons niet van harte gaan. Het boekje be-
{==707==} {>>pagina-aanduiding<<}
valt ons om al het gezegde en geprezene; maar, of het den kinderen bevallen zal, is voor ons nog niet uitgemaakt, en moest zulks toch voor alle andere dingen zijn. Het oogmerk der geheele geschiedkundige inkleeding is, immers, het boekje den kinderen aangenaam te maken, hun hetzelve met graagte te doen lezen. Het komt ons voor al te zeer leerboek te zijn, al te vele, ten deele vrij hooge, buiten den kinderlijken gezigtkring liggende, zaken te bevatten, om hun, die, op den titel af, een leerzaam romannetje meenen in handen te nemen, niet ligt weer uit de handen te vallen. Volgens den waren inhoud, althans, is het voor aankomende jongelingen en meisjes alleen geschikt, en, naar den vorm en de inkleeding, zouden wij meenen, toch niet. Wij twijfelen,of een historisch kleed met een zoo lijvig, wetenschappelijk ligchaam niet min of meer tot de mislukte proeven
behoort, om de jeugd alles spelende te leeren. - Hoe dit echter zij, het werkje behoudt zijne uitnemende waarde om den inhoud, waaraan allerlei leeftijd onder ongeleerden eene nuttige en vermakelijke lek uur kan vinden; en waaruit men tevens vele stof kan ontleenen, om de kleinen aangenaam bezig te houden. Wij blijven het dus altijd dankbaar ontvangen en opregtelijk aanprijzen. Ja, ouders, stoort u aan de bonte prentjes niet! het behelst veel, dat gij misschien niet weet, en toch wel weten mogt.




Almanak der Akademie van Groningen. 1816. Door Th. van Swinderen. Te Groningen, bij J. Oomkens. f :-11-:

Almanak der Vaderlandsche Geschiedenissen. 1816. Te Amsterdam, bij J. van der Hey. f :-15-:

Almanak aan Dames. 1816. Te Amsterdam, bij E. Maaskamp. f 1-5-:

Een drietal Almanakken, der Akademie van Groningen, der Vaderlandsche Geschiedenissen, en aan Dames. Wij verwachten nu nog een tot...., en misschien wel met ook, om alzoo alle de particulae, althans de geheele Latijnsche declinatie, door te loopen.
No. 1 is bekend. Hij gaat op de gewone wijze voort, en

{==708==} {>>pagina-aanduiding<<}
is thans inzonderheid belangrijk door de onlangs bepaalde verordeningen op het hooger onderwijs, die hier in haar geheel zijn afgedrukt. Spoedig zal ook de opgaaf der aangestelde Hoogleeraren, als bijvoegsel, volgen. Daarenboven vindt men hier een kort levensberigt van wijlen den regtsgeleerden Hoogleeraar schroeder; zullende dat van zijn' broeder, den beroemden Oostersch - letterkundigen, in het stuk des eerstvolgenden jaars te vinden zijn.
No. 2 is wat nieuws. Het is, buiten den kalender en de order op de trekschepen enz., geheel aan vaderlandsche geschiedenis gewijd, uitgezouderd, bij dit eerste stukje, eene algemeene inleiding of Aan den lezer. Het bevat onze geschiedenis, van de vroegste tijden af aan, tot op de Graven. Het is zeer wél, en, naar men te kennen geeft, door geene onberoemde hand in het vak, geschreven. Hoe zeer kort, is het geen drooge kronijk. Wij kunnen het ruimschoots aanprijzen.
No. 3 bevat, bij onderscheiding, eenige tafereeltjes, dat is te zeggen, telkens een fraai plaatje, met eene prozaïsche en poëtische verklaring of uitweiding. De inhoud is zedelijk en onderhoudend, beiderlei stijl wel en lief, en heest ons alleen de ordonnantie en het kostuum der prentjes niet altijd behaagd. Waar inzonderheid verscheidene beelden bijeen zijn, komt ons het geheel niet altijd harmonieus, natuurlijk en Nederlandsch genoeg voor. Bij ‘Het loon der moederlijke zorge’ vroegen wij, onder andere, onszelven: beteekent het invenit hier ook gevonden, in plaats van uitgevonden? Immers, bij ons is het weinig gebruikelijk, de Dames achter op het paard te zetten! - Voorts vindt men hier nog losse dichtstukjes en liedjes op onderscheidene onderwerpen, allen den tegenwoordigen staat onzer dichtkunde enz., voor zoo ver de plaats vordert, volkomen waardig. Mogen de Dames zich met dit onschuldig en lief Almanakje wel vermaken! en mogten wij hetzelve, bij eene volgende gelegenheid, ook van die kleine gebreken gezuiverd zien, welke wij even aanstipten! Het schijnt ons zulks inderdaad te verdienen.


{==709==} {>>pagina-aanduiding<<}

Boekbeschouwing.

Theorie der Geestenkunde, in eene op de Natuur, de Rede en den Bijbel gegronde, beantwoording der vraag: wat men van Voorgevoel, Gezigten en Geestverschijningen gelooven en niet gelooven moet. Door Dr. Joh. Heinr. Jung, genaamd Stilling, geheime Hofraad bij den Groothertog van Baden. Uit het Hoogduitsch vertaald. Te Leeuwarden, bij J.W. Brouwer. 1814. In gr. 8vo. LVI en 366 Bl. f 3-5-:

Het is een treurig verschijnsel in de zedelijke wereld, dat het menschdom, na met onbegrijpelijke moeite zekere hoogte van beschaving en verlichting bereikt te hebben, te meermalen door zekere noodlottigheid weder vandaar afdaalt, even als ware het, gelijk sisyphus, gedoemd om alleen een' steen op te werpen, ten einde die zou kunnen nedervallen. Of nestelt het bijgeloof, de domheid en onwetendheid thans niet in die aloude zetels van geleerdheid, kunst en beschaving, Athene, Alexandrië, Cordova, Bagdad? Onze beschaving, onze verlichting scheen door de uitvinding der boekdrukkunst hiervoor beveiligd: en in het begin der negentiende Eeuw braadt men in Frankrijk gewaande toovenaars bij een langzaam vuur, en vermoordt de Protestanten; gelooft in Engeland aan de zwangerschap eener zestigjarige bedriegster, die zich voor Moeder des Heeren uitgeeft, en schrijft in Duitschland - Theorien der Geestenkunde!
Is het dan waar, dat de arbeid dier groote mannen, welke zich beijverden, het licht der waarheid en der kennis te ontsteken, de heksenvuren te blusschen, kinderen en volwassenen, in vertrouwen op God, den gerusten slaap van het middernachtsuur te hergeven; van hen, die Gods wegen met den mensch zochten te regt-
{==710==} {>>pagina-aanduiding<<}
vaardigen, en onze vrijheid met Gods alwetendheid in eene schoone Harmonie te brengen, - is het dan waar, dat deze arbeid een vreesselijke basiliscus, dat het de nietgodsdienst van den mensch der zonde is, dien hij een godsdienstig momaangezigt aandoet? (Th. der Geest. bl. 21, 23.) Is het waar, dat de hart- en ziel-verheffende ontdekkingen dier onsterfelijke mannen, welke het Rijk onzes Gods door de ontdekking van wereldstelsels op wereldstelsels zoo prachtig voor ons oog ontrolden, - is het waar, dat zij voor de Christelijke geloofsleer nadeelig zijn, en de Paus en zijn Consistorie, de vervolgers van galileï, zich daarin niet vergist hadden; (bl. 16.) terwijl het NB. Bijbelsche denkbeeld, dat deze nietige aarde in het midden staat, en het gewigtigste deel der schepping uitmaakt, waar en geruststellend is? (bl. 31.) Is het dan waar, dat wij, in plaats dier tallooze schepselen Gods, die onze verrukte godsdienstige verbeelding zich daar boven in die vele woningen des Vaders voorstelt, thans op een ander, meer bekrompen heelal moeten neêrzien, slechts tot deze aarde bepaald, en ook bevolkt.... maar met spoken en Duivelen?
Zoo men voor dertig jaren deze vragen gedaan had, zou derzelver opnoeming reeds in elk gezond hersengestel hare wederlegging met zich gebragt hebben; maar thans, helaas! is het zoo ver gekomen, dat men zich ernstig met dergelijke opgewarmde monnikenfabelen moet bezig houden, om de schromelijke, veruitziende gevolgen, die dezelve, vooral onder de gemeene klasse, hebben (*), blijkens dadelijk voorgevallene treu-
{==711==} {>>pagina-aanduiding<<}
rige tooneelen, vooral in Zwitserland, alwaar zij het gevaarlijkste bijgeloof zoo krachtig hebben in de hand gewerkt, dat, op raad van het zeer regtzinnige, maar tevens verstandige en verlichte Ministerie van Bazel, door den kleinen Raad van dat Kanton het voor ons liggende boek verboden is, zoo als ook in de Wurtembergsche Staten. - En wie is dan de Schrijver van dit wonderboek? een gewezen monnik? of iemand der andere kunne,
aan welke men, uit hoofde van haar aandoenlijk zenuwgestel, eenige buitensprongen der verbeelding ligter zou kunnen vergeven? Neen - het is de zeer bekende johann heinrich jung, ook bij ons als hendrik stilling zoo bekend door de lieve, aanvallige geschiedenis zijner jeugd, jongelingsjaren en vreemdelingschap, op welke onze bellamy nog een lofdicht vervaardigde: het is de Schrijver van Theobald, waarin die zelfde man ons vreesselijke verborgenheden der dweeperij heeft ontdekt, en thans! .... maar denkelijk werd juist die kiem van bijgeloof ontwikkeld in de kindschheid, in de opvoeding diens Schrijvers, in het romaneske bergland van Nassau-Siegen, waar de verbeelding op de dreigende hoogten uit de ridderkasteelen de geesten der oude bezitters meende te zien, (waarvan stilling in zijne jeugd verscheidene proeven mededeelt) in een huisgezin, 't welk daaraan vastelijk geloofde, en naderhand in eene aanhoudende verkeering met vrome, maar veelal min doorzigtige lieden, wier hoog opgewondene verbeelding dingen meende gezien te hebben, die zij nu op hunne

{==712==} {>>pagina-aanduiding<<}
eer en waarheidsliefde verzekerden, en die de eerlijke en waarheidlievende stilling, zonder onderzoek naar den subjectiven grond dier verhalen, als heilige waarheden aannam. Tot zoo verre kan niemand hem zijn geloof betwisten: en wij hebben veel te groot een' afkeer van die schijnbare verdraagzaamheid, welke den andersdenkenden wel niet verbrandt, omdat zij niet mag, maar hem nogtans door spot en schimp tot in het binnenste der ziele grieft, om, wanneer jung - stilling bij eenige gelegenheid - mits zonder pretensie - ronduit verklaard had, dat hij aan spoken of geestverschijningen, ja zelfs aan tooverij, geloofde, hem zulks in het minst ten kwade te duiden. Maar dat hij, met den toon van een' Profeet, reeds op zijnen titel voorschrijft, wat men van die bovenzinnelijke voorwerpen al of niet gelooven moet, - dat hij vinnig en scherp tegen zijne partijen uitvaart, - dat hij onder andere de wijsbegeerte van den grooten leibnitz, dien niet minder waren Christen dan uitmuntenden Wijsgeer, wiens stelsel in allen gevalle Godverheerlijkender en minder ongerijmd is, dan dat van den Heer jung, telkens, onder den vreemden naam van het werktuigelijk - wijsgeerigestelsel, als godslasterlijk en verderfelijk uitkrijt (*), - ja dat hij bijna te kennen geeft, dat elk, die aan geene spoken gelooft, ook de onsterfelijkheid der ziel ontkent: dit heeft ons gestuit, en moet elken onzijdigen stuiten.
Maar, welke zijn dan nu eigenlijk die groote ontdekkingen in het Rijk der Geesten, die tot bevestiging zijner Theorie moeten dienen? En waarop rust die Theorie zelve? Op niets, dan op eene kwalijk begrepene uitlegging van kant wegens de denkbeelden van ruimte en tijd, die slechts vormen van ons denkvermogen zijn, en dus in de natuur en bij het Opperwezen geene

{==713==} {>>pagina-aanduiding<<}
plaats hebben: (maar men spreekt hier niet van het Opperwezen; en zoo de menschelijke Rede zich buiten tijd en ruimte niets kan denken, zoo is zij ook voor geene begrippen van eenen anderen aard in dezen staat vatbaar, ja zelfs, wanneer zij haar wezen behoudt, in geenen volgenden; 't welk de Schrijver zelf wel gevoeld heeft, bl. 258.) voorts op schelden, razen, en letterlijk in den afgrond verwenschen van zijnen aartsvijand, het werktuigelijk - wijsgeerige stelsel, 't welk, volgens hem, de menschelijke vrijheid ondermijnt, omdat het die met Gods voorwetenschap zoekt te doen overeenstemmen: zekerlijk eene poging, die ons in dit leven nimmer gelukken zal. Maar weet dan jung iets beters? Is zijne oplossing, waardoor God ons elk oogenblik door Engelen ten goede laat aanzetten, en ons bij hardnekkigheid aan booze geesten overlaat, niet ook, zoo men verketteren wilde, eene inbreuk op de menschelijke vrijheid? Uit deze stelling van jung, wegens den grooten en noodzakelijken invloed van Engelen en Duivelen, volgt dan ook zeer natuurlijk zijn gevoelen, (bl. 24.) dat balthazar bekker en thomasius, met het bijgeloof tevens, (wel zonder het te willen, maar toch) het zalige, geruststellende geloof eens Christens van den troon geworpen hebben. o Die zalige, geruste, geloovige tijden, toen men toovenaars en heksen verbrandde, en zich van alle kanten kruiste en zegende voor spoken! Maar, in ernst gesproken, hoe treurig is het, dat dergelijke Schrijvers zulk een schoon spel aan het ongeloof geven, door met alle geweld Christendom en duisternis te willen zamenkoppelen, ja voor onafscheidelijk te verklaren!
De ontdekkingen, welke de nieuwe Theorie moeten ondersteunen, zijn niets meer noch minder, dan spookhistorien van den gewonen stempel, doch voorafgegaan (in het tweede Hoofdstuk) van eenige uitweidingen over het dierlijk Magnetismus en over het voorgevoel (Hoogd. Ahnung.) Dat het dierlijk Magnetismus geheel nieuwe inzigten in de menschelijke natuur opent; dat het voor-
{==714==} {>>pagina-aanduiding<<}
al beslissende bewijzen geeft voor de onstoffelijkheid der ziele, - dit erkennen wij zeer gaarne, en met verheugde dankbaarheid aan den Oneindigen, die, in een tijdstip van heerschend ongeloof, (dit willen wij den Heer jung zeer gaarne toegeven) een zigtbaar bewijs voor de hoogere voortreffelijkheid der natuur van onzen geest heeft doen ontdekken. Vooral is ons te dezen opzigte de welgestaafde kracht van het volstrekt onmisbare geloof in den Magnetiseur, tot den gelukkigen uitslag der bewerking, steeds als hoogst opmerkelijk voorgekomen. Maar moet deze heerlijke ontdekking ons nu weder tot de veertiende Eeuw terugleiden? De theorie van stilling nopens het dierlijk Magnetismus, en de daaruit voortvloeijende gevolgen voor de kennis der menschelijke ziel, rusten (bl. 57) op de on lerstelling, dat laatstgemelde door de hersens en zenuwen meer of min ontbonden, bij gevolg meer of min vrijwerkend wordt. Doch de kundigste Artsen plaatsen immers de zenuwknoopen omtrent de hartkolk, en de polen van den magnetischen dampkring in dezelfde rigting; zoodat, hoezeer de ziel met de hersenen eene minder onmiddellijke gemeenschap oefene, zij nogtans geheel niet ontbonden wordt van de zenuwen; met welke misschien het onzigtbare omkleedsel, 't welk de voortreffelijke charles bonnet op goede gronden
onderstelde, dat der afgescheidene ziele tot aan de ontwikkeling in de opstanding bijblijft, door de zenuwstof in het onmiddellijkst verband staat. En zelfs de Heer jung vindt de levenskracht (die hij met den Arch us der oudere Natuurkenners gelijkstelt) in de zenuwen. Vanwaar heeft hij nu, dat hij, die in den magnetischen slaap is, de menschenziel als eenen hemelsblaauwen lichtglans ontwaart? Hij verwart hier blijkbaar den zenuwdampkring met het etherische lichtwezen, volgens hem het ligchamelijke levensbeginsel, en het omkleedsel der ziel.
Dan, al ware dit zoo, en alle deze premissen eens toegegeven: kan deze aldus van het aardsche eenmaal ontbondene menschenziel nog op het aardsche, op de

{==715==} {>>pagina-aanduiding<<}
zinnenwereld, werken? De Schrijver beweert zulks. Men gevoelt, dat ons bestek geene eigenlijke wederlegging gedoogt van een stelsel, dat de poorten der twee werelden, door de Alwijsheid zoo wél gesloten, zou omverre rukken, en op aarde de grootste verwarring stichten, daar, volgens den Heer jung, ook (en wel vooral) zwakke, ziekelijke personen met geesten in rapport komen, (bl. 62) daar dezen ook aan onkundigen verschijnen, en dezelve tot allerlei slechtheid verleiden, (bl. 64, 65) of allerlei schrik en angst verwekken, (ald.). Wie zulk eene wederlegging begeert, die leze de afzonderlijk uitgegevene, en ook bij ons vertaalde, Paaschleerredenen van den grooten reinhard, (die wij meenen, dat juist op dit geschrift het oog hebben:) zij zullen hem genoegzaam overtuigen, dat dit omdolen van somtijds goede, doch meerendeels bedorvene wezens op aarde, tot kwelling der levenden, met de analogie der Godsregering volmaaktelijk strijdig zij. En den godvruchtigen, regtzinnigen reinhard kan stilling toch niet voor Neoloog uitschelden? Staaltjes van zijne onbegrijpelijke ligtgeloovigheid geeft hier reeds het verhaal van dien Amerikaan, wiens ziel zich bij levenden lijve, terwijl iemand, die hem raadpleegde, hem te Philadelphia zag slapen, maar heen en weêr te Londen aan een' Scheepskapitein vertoont, (bl. 70-78.) De Schrijver merkt hierbij aan, dat de ziel zich op tweederlei wijze kan zigtbaar maken: vooreerst, door stoffen uit den dampkring tot zich te trekken, en zich daaruit een ligchaam te vormen, 't welk naar het hare gelijkt; ten andere, door zich met hem, wien zij verschijnen wil, in een (magnetisch) rapport te stellen. Wij zullen hierop
niets aanmerken, dan dat wij eerlang ook het betoog van luchtgeesten te gemoet zien, die (zoo als ariel in shakespeare's Zomernachtsdroom) de menschen ezelskoppen opzetten.
In het derde Hoofdstuk begint nu de Schrijver zijne leer in bijzonderheden te ontwikkelen, en spreekt vooreerst van voorgevoelens. Dit gedeelte (wanneer men ta-
{==716==} {>>pagina-aanduiding<<}
melijk veel voor 's mans ligtgeloovigheid daaraf rekent) is misschien het bruikbaarste des werks. Alle voorgevoel te willen loochenen, zou zeer gewaagd zijn, en aandruischen tegen volkomen bewezene daadzaken, waarvan er Rec. eenige bekend zijn, hem door lieden boven alle verdenking van bijgeloof verhaald, die eene kracht in onze natuur openbaren, welke men nog niet op het spoor is, en die, (zoo als görres ergens aanmerkt) gelijk de dieren een physiek voorgevoel van aardbevingen en andere natuurverschijnselen hebben, dus, in plaats van, als bij dezen, naar beneden, volgens onzen hoogeren aanleg, naar het levende en geestellijke omhoog streeft. Of hier iets goddelijks onder loope; of de eeuwige Geest ons onmiddellijk, of door zijne boden, iets wil te kennen geven, 't geen, zoo als young zegt, de tralien onzer zintuigen ons niet vertoonen kunnen, - dit willen wij niet beslissen. Het voorbeeld van socrates, die gewis noch dweeper, noch bijgeloovig was, en die toch het bestaan van zijn' waarschuwenden Genius tot op het laatst van zijn leven beweerde, moest ons reeds voorzigtig maken in 't ontkennen. (Het is vreemd, dat de Heer jung dit sprekende bewijs voor zijne stelling niet heeft aangehaald; misschien, omdat socrates een Heiden was.) Voorts brengt hij een aantal zeer lezenswaardige, en gedeeltelijk onbetwistbare, voorvallen te berde, onder andere de merkwaardige, ook van elders bekende, voorspelling van cazotte, die men op geene andere wijze, dan door het bestaan van zeker voorgevoel, kan verklaren. Men leze vooral (wanneer men het
boek toch heeft, want het daarvoor te koopen, raden wij niemand) bl. 93-103. Maar welk een misselijk gebruik laat nu de Schrijver van deze gave des vooruitziens maken, wanneer hij gelooft, dat zij ook over - loterijbriefjes loopt! (bl. 108-119.) En tot welk eene gevolgtrekking geeft zij hem nu aanleiding? Dat de goede en NB. de kwade Engelen en Geesten eenen sterken invloed op de Regering der Wereld hebben, (bl. 128, 129.) De goede

{==717==} {>>pagina-aanduiding<<}
man, die zoo doodelijk bang is voor den reuk der ketterije, loopt dus, uit angst voor het Fatalismus, het Manicheismus in de kaken. Hij zie toch in zijne ketterlijst na, welk eene ijsselijke sekte dat was! - Eén enkel sprookje van eene gemeene werkvrouw te S* * * moet hem bewijzen, dat sommige menschen eene magische kracht van wil hebben, waardoor zij hunne vrienden noodzaken bij zich te komen. Zoo dit geene klinkklare tooverij is, dan weten wij 't niet. Dan, wij zouden te breed worden. Zie hier eenige opschriften, waaruit men de nieuwe openbaringen van den Hofraad jung, gezegd stilling, zal kunnen beoordeelen. Ex ungue leonem. § 153. Het zien van lijken, ook een gevolg van het ontwikkelde voorgevoel - vermogen. § 163. Van hekserij en tooverij, derzelver mogelijkheid. § 168. Hoe men met zulke verdachte personen christelijk en verstandig handelen moet. § 171. Verschijningen boven de graven, vermoedelijke opstandingskiemen. § 174. Ongemeen belangrijke slotsommen uit mijne theorie van het ontwikkelde voorgevoel-vermogen. Getrouwe vermaning tot voorzigtigheid in de nabij zijnde toekomst.
En nu komen wij dan tot het laatste Hoofdstuk des werks, de gezigten en geestverschijningen. Hier bereikt het bespottelijke den hoogsten trap; en de Heer jung, die zeer wel gevoelt, dat hij zich in de oogen der verstandigen belagchelijk maken moet en zal, door de opwarming der oude, afgesletene spookhistorien, die vóór de verschijning van zijn boek nog tot de boerenherbergen, hofjes, of sommige kinderkamers ver wezen waren, zoekt zich op sommige plaatsen van zijn werk als een martelaar der waarheid te doen beschouwen, die voor een leerstuk, 't welk hij als zeer voordeelig voor het oude Apostolische Christendom beschouwt, spot en verachting trotseert. Hij maakt onderscheid tusschen gezigten, (of visioenen) die geen bestaan hebben, dan in de verbeelding, en geestverschijningen, die wezenlijk plaats hebben. Van laatstgemelde komt ons dan reeds terstond het geval voor van een' vrij lastigen geest, die, in het

{==718==} {>>pagina-aanduiding<<}
midden der afgeloopene Eeuw, als een klein man, in een' blaauwen rok en een bruin kamizool, met eene zweep om het lijf, nog al ordelijk, eerst in den droom, kwam aankloppen, maar, toen dit niet hielp, een schrikkelijk geweld maakte, en eindelijk, als een sprekend bewijs der waarheid, met zijne vurige vingers eenen bijbel van de plank aftrok, uit den koker nam en opsloeg, waarop het leêr ingekrompen en verbrand was, ja twee bladen geheel doorgebrand waren; ook naderhand een' zakdoek met de vijf vingers geheel doorbrandde; daarbij is het aan de gebrande plaatsen te zien, dat de vingers niet van vleesch, maar als een geraamte gerond zijn, (bl. 228, 234.) En deze geschiedenis, zegt jung, (bl. 239) is buiten allen twijfel waar, en tevens zeer leerzaam! En hij plaatst als zinsprenk op zijn boek de veelbeteekenende woorden des Zaligmakers: Een geest heeft geen vleesch en beenen, gelijk gij ziet dat ik heb! Den geest, die tusschenbeiden duchtig gecatechiseerd werd, zoekt men weg te krijgen met zingen, en bezigt daartoe het lied:

Ihr Höllengeister, packet euch! 
Ihr hebt hier nichts zu schaffen. 

Van zulke ellendige geestdrijvers, als getuigen in de gewigtigste, ongeloofbaarste zaak gebezigd, kan men, met eenige verandering, hetzelfde zeggen:

Ihr dummen Teufel, packet euch! 
Ihr hebt hier nichts zu schaffen. 

Na dit bewijs van ligtgeloovigheid zullen wij over de verdere voorbeelden van dien aard niet breed behoeven uit te weiden; niet over de scheppende kracht der afgescheidene menschenzielen, zoodat zij hare voortbrengselen zichzelve en anderen zigtbaar kunnen maken, (bl. 243;) niet over de voor de tabakskoopers allezins gewigtige ontdekking, (bl. 289) dat de geesten ook kleine tabakspijpjes in den mond hebben, en dus hoogstwaarschijnlijk ook rooken, althans verschijnen,

{==719==} {>>pagina-aanduiding<<}
wanneer hunne tabaksschulden nog niet betaald zijn, (bl. 289, 292.) Men heeft waarlijk moeite zich van lagchen te bedwingen, wanneer de goede Heer jung zijne tijdgenooten om Gods en der waarheid wille bezweert, hem te zeggen, of dat bijgeloof is! (bl. 293.) Wij zullen het Heidensche vooroordeel niet wederleggen van geesten, die eeuwen lang niet tot rust konden komen, omdat hun gebeente niet behoorlijk ter aarde besteld, of niet op het kerkhof gebragt is, (bl. 331.) waarvan de geleerde man geheele stapels van acten in huis heeft. Wij zullen de jammergeschiedenis van den geest korenzakkedrager (in zijn leven Kapucijner monnik) niet ontleden, waaraan (van bl. 314-330) zes bladzijden verkwist worden; schoon deze graauwe schim, die de verbeelding des opmerkers hem 4½ voet groot voorschilderde, die op zolder tusschen de wijngaardranken verdween, hoogstwaarschijnlijk eene kat geweest is. De Schrijver meent in zijne uitlegging, dat de man in koren gewoekerd had, en vindt het zeer vermetel, dat de berigtgever den takkebos van wijngaardranken had willen uit elkander scheuren; immers hij zou daardoor het dampbekleedsel van den geest hebben kunnen aanraken, en daarvan gevaarlijke zweren bekomen!) Wij zullen, eindelijk, de witte Vrouw laten rusten, wier beeldtenis de Schrijver voor het oorspronkelijke werk heeft doen plaatsen, schoon de Vertaler toch te wijs geweest is, om dit na te volgen; eene Vrouw, die op verscheidene plaatsen in Boheme en in Duitschland verschijnt: want... Ohe! jam satis est.
Nog slechts ééne aanmerking. De Schrijver is doodongelukkig in motto's. Het eene hebben wij reeds gezien; het andere, onmiddellijk voor het werk geplaatst, werpt zijn geheele stelsel omverre, daar het - uit den mond der waarheid - deszelfs doelmatigheid logenstraft; en wat is niet doelmatig in het Rijk van God? - Indien zij Mozes en de Profeten niet hooren, zoo zouden zij zich ook niet bekeeren, al stond zelfs iemand uit de dooden op.


{==720==} {>>pagina-aanduiding<<}

Des Heeren Avondmaal. Een Boek tot stichting voor geoefende Christenen; door Ernst Klose, Predikant te Grosz - Tinz, in het Vorstendom Liegnitz. Uit het Hoogduitsch, naar de derde Uitgave. Te Groningen, bij W. Wouters. 1815. In gr. 8vo. 214 Bl. f 1-16-:

Het Avondmaal is het groote feest, dat het wezen van 't Christendom in een treffend zinnebeeld bevat, en als oogmerk en middel den zegenrijksten invloed heeft op onze zedelijke volmaking. Elke poging, om dien zegen te bevorderen, verdient derhalve allen lof; en als zoodanig moet het voor ons liggend geschrift elken vereerder van Jezus welkom zijn. Want waarlijk, de Heer klose betoont zich in dit boek zulk een warm voorstander te zijn van het Evangelie; hij legt zulk een diep gevoel van eerbied en liefde jegens deszelfs Verkondiger aan den dag; hij ontwikkelt zulke heldere begrippen, en prijst zulke echt godsdienstige gezindheden aan; hij brengt het Avondmaal in een zoo naauw verband met het leven in deszelfs onderscheidene toestanden; hij kleedt alles in een zoo eenvoudig en liefelijk gewaad, en hij spreekt met zoo veel warmte en hartelijkheid, dat wij geene bedenking maken, zijn werk aan de zijde te stellen der meestgeroemde voortbrengsels van eenen veillodter, ewald en anderen over dit onderwerp. Wij moeten echter, bij allen lof, aanmerken, dat de voorstelling van het Avondmaal, welke wij hier vinden, ons wel eens wat veel schijnt af te wijken van het groot en éénig oogmerk des Heilands met hetzelve; ‘gedachtenis van zijn lijden en sterven ten onzen beste.’ Wij erkennen gaarne, dat de groote inhoud van deze gedachtenis, de waarheid namelijk, dat Jezus Christus in de wereld gekomen is om zondaren zalig te maken, op zeer onderscheidene wijze kan en moet worden voorgesteld en

{==721==} {>>pagina-aanduiding<<}
ontwikkeld ter onzer heiliging; maar wij meenen tevens, dat men zich van dit hoofdoogmerk des Avondmaals niet te veel moet verwijderen, en onderwerpen daarmede verbinden, die slechts van verre betrekking daartoe hebben. Intusschen moeten wij dit zekerlijk mede aan den invloed van Duitschland toeschrijven, alwaar de wijze van Avondmaal houden nog al verschilt van de manier, waarop men gewoon is, deze plegtigheid doorgaans in ons Vaderland te vieren. Om den Lezer zelf te laten oordeelen, zullen wij den Inhoud kortelijk opgeven.
Instelling en viering des H. Avondmaals overeenkomstig deszelfs oogmerken: 1. Doet dat ter mijner gedachtenis. 2. Het Avondmaal een feest der Liefde. 3. - een dankfeest voor onzen Godsdienst. 4. - een feestmaal der Onsterfelijkheid. 5. - een feest der Deugd. - Jezus de Insteller des Avondmaals: 6. Eenige trekken uit Jezus verheven Karakter. Gedachten van eenige Wijsgeeren over hetzelve. 7. Stof tot stichting uit de lessen van Jezus en zijne Apostelen. - Toepassing van eenige gezegden van Jezus en van de Apostelen bij de viering des Avondmaals: 8. Vriendelijke noodiging. 9. Werkt! - de nacht komt. 10. Opregte Vriendschap. 11. Ware Menschenadel. 12. Waar Gewin. 13. Jezus laatste Gesprekken. Zijne Gedachtenis. - Zelfbeproeving: 14. Aanleiding tot Zelfbeproeving. 15. Over mijzelven. (Overdenkingen van een' werkman, van zijn 25 tot 50ste jaar.) - Avondmaalsviering voor bijzondere personen en omstandigheden: 16. De vrome Jongeling is de vrijste, vrolijkste en beminnenswaardigste. (Redevoering voor Jongelingen uit hoogere standen, bij de eerste viering.) 17. Welke schatten zullen mij nog als Man verblijden? (Als boven.) 18. Het verledene, tegenwoordige en toekomende. (Belijdenis - redevoering in eene School van Jongedochters, op een' lentemorgen.) 19. De Gedachtenismaaltijd van Jezus, als een band der Menschheid tot een Huisgezin. 20. De zonder vreugde levende, of de beklagenswaardige Man. (Een Tafereel.) 21. Aanspraak

{==722==} {>>pagina-aanduiding<<}
van een' Huisvader aan zijne Huisgenooten. 22. Legaat van eene Moeder voor hare Dochters. 23. De vrolijke avond des Levens. 24. Het Avondmaal, een maaltijd van troost. Troostwoorden uit klopstock's Messias. 25. Het Avondmaal, een beeld der Eeuwigheid.
Voortreffelijk zijn, onzes oordeels, sommige stukken behandeld; onder andere: ‘Jezus laatste Gesprekken, en zijne Gedachtenis.’
Het boek is, over 't geheel, wél vertaald; ofschoon de stijl, of liever de color dicendi, de Duitsche afkomst ginds en elders nog merkelijk verraadt.




Epistelen en Evangelien, op de Zon- en Feestdagen van het geheele Jaar. Op nieuw vertaald door J. Stafford, Roomsch Katholijk Pastoor te Haarlem. Te Amsterdam, bij B.J. Crajenschot. In kl. 8vo. 224 Bl. f 1-8-:

Wij herinneren ons, somtijds in Roomsche kerken, na den Latijnschen tekst, eene Hollandsche vertaling te hebben hooren voorlezen, die zeer gebrekkig scheen. Met reden verheugen wij ons, dus, in de verschijning van dit stukje, dat, op hoog gezag vervaardigd, nagezien, en, bij de gewone voorlezingen ten gebruike ingevoerd, door een tweede en derde, behelzende de veertigdaagsche vasten enz., zal worden, of misschien reeds is, gevolgd. Jammer inderdaad, dat eene ongelukkige omstandigheid, uit de beroering der tijden oorspronkelijk, deze vertaling vele jaren lang als ver oren deed beschouwen, en de Eerw. Heer stafford eerst als grijsaard de vrucht van jeugdiger arbeid mag zien gedijen. Immers, dezelve verdient zeer vele goedkeuring. Schoon eene vertolking van eene andere, de Vulgata, draagt zij daarvan, in stijf eid, of afwijking van den oorspronkelijken zin, weinige of geene kenmerken. Zij heeft, op vele plaatsen, eene treffende overeenkomst

{==723==} {>>pagina-aanduiding<<}
met die van onzen gewonen Statenbijbel, schoon hier en daar iets vloeijender en meer strookende met het hedendaagsche spraakgebruik, - elders ook min eigenaardig en deftig enz.; gelijk wij, op het oogenblik, daarvan eenig blijk zullen doen zien. Taal en spelling zijn die van siegenbeek, voor zoo veel wij hebben opgemerkt, doorgaans zuiver en naauwkeurig gevolgd. Onaangenaam luidde het meer of min voor ons, steeds in dien tijde, voor in dien tijd of te dien tijde, te vinden. Voorts lezen wij altijd bekoring, waar de onzen verzoeking hebben; eenmaal ten minste beslag voor deeg; boetvaardigheid doen, voor zich bekeeren; roep voor roeping; die zuigen voor zogende; hij zal den eenen verdragen en den anderen versmaden, bij ons, hij zal den eenen aanhangen en den anderen verachten. (Matth. VI.) En, om niet meer te noemen: zij mismaken hunne aangezigten, opdat het voor de menschen zou schijnen, dat zij vasten. Het laatste, als ook boetvaardigheid doen, staat met de leer in verband. Boete doen, herinneren wij ons uit eene vroegere vertolking. Het hangt er slechts van af, hoedanig de boete zij. Men kan de uitdrukking niet berispen; maar, zij is min duidelijk dan de onze. Bijna even zoo staat het met het andere. Letterlijk schijnt men dus te mogen vertalen; doch de meening kan het niet wel zijn geweest, want de Pharizeërs enz. waren wezenlijk naauwgezet in het vasten, gelijk onder andere uit de beroeming in de bekende gelijkenis: Twee menschen gingen op in den tempel, enz. mag blijken. - Nog moeten wij aanmerken, dat ons invullingen zijn voorgekomen, zonder dat dezelven als zoodanig gekenmerkt worden.
En dit zij genoeg van een stuk, dat, als gevolgd naar eene bekende vertaling, geenen meer bijzonderen toets vereischt. Het aangehaalde moge doen zien, dat ons geene groote afwijkingen zijn in het oog geloopen. - Wij prijzen het werk den Katholijken ruimschoots aan.







{==724==} {>>pagina-aanduiding<<}

De luisterrijke overwinning der Bondgenooten in den Veldslag van Belle - Alliance, den 18 van Zomermaand 1815, godsdienstig gevierd op het Feest der Kerkhervorming, den 25 van Zomermaand 1815, in eene Leerrede over Openb. XI:15-18, door J. Nieuwenhuis, A.L.M., Phil. Doct., Leeraar bij de Evangelisch - Lutersche Gemeente te Utrecht, enz Te Utrecht, bij J. van Schoonhoven. 1815. In gr. 8vo. 36 Bl. f :-8-:

Het vreugdegejuich en de dankzegging in den Hemel, over den eindelijken triumf van het Christendom, is de welgekozen tekst voor deze dubbele Feestviering, welker onderling verband (als zijnde de tegenwoordige zoo gunstig besliste krijg inderdaad de worsteling tusschen het rijk des lichts en dat der duisternisse) kort maar krachtig in de voorafspraak wordt aangestipt. Ieder der beide onderwerpen dezer Feestviering wordt afzonderlijk alzoo behandeld, dat wij voor ons meer dan te vreden zijn; alleenlijk hadden wij hier eenige bekorting verlangd, ten einde er ruimte ware geweest, om ten slotte dit verband nogmaals treffend aan te binden, en alzoo alles te brengen tot het schoon geheel: triumf van den Godsdienst; waarvan de Prediker, die dit zoo zeer voelde, waarschijnlijk alleen werd teruggehouden door het tijdsbestek, waaraan hij in zijne Leerrede gebonden was. De grijze lublink de jonge zond den Leeraar de volgende dichtregels, welke wij, uit hoogachting voor den verdienstelijken man, van wien ons alles nog welkom is, hier afschrijven:

Roemt, Christnen! roemt met mij den grooten Opperheer! 
Brengt in dit tempelkoor Hem lof en eeuwige eer! 
Zijn almagt stortte alleen den trotschen dwingland neêr. 
Wij mogten in dien val Gods vaderliefde aanschouwen; 

{==725==} {>>pagina-aanduiding<<}

Een liefde, die alleen ons allen kon behouwen. 
Dit vestige ons geloof, dit sterke ons vast vertrouwen, 
Wat ons ook dreige of drukke, op zijnen onderstand. 
Dit strekke ons van zijn gunst op nieuw ten onderpand. 
Zweer trouw aan God, aan Vorst, en 't lieve Vaderland! 





Reis van Hamburg, door Berlijn, Görlitz en Breslau, naar Silberberg en vandaar naar Gothenburg. Door R. Semple. Uit het Engelsch. Te Amsterdam, bij J. van der Hey. In gr. 8vo. 238 Bl. f 2-8-:

In het voorberigt leest men, dat deze reis door een groot deel van Duitschland gaat, dat de schrijver door vroegere stukjes bij onze landgenooten gunstig bekend is, dat het oogenblik zijner reize belangrijk en gevaarlijk, zijne vertelling onderhoudend, en derzelver waarheid in het oog loopende is. Al deze, deels onbetwistbare, lof belette echter niet, dat wij de plaatsbeschrijving niet zeer klaar en belangwekkende, de lotgevallen van eenen geheel bijzonderen persoon niet zoo zonderling of leerzaam vonden, als de gretige vertaling wel zou doen vooronderstellen. Dat de man het opteekent, aan zijne vrienden schrijft, op aandrang laat drukken, kunnen wij zeer wel begrijpen; dat het in Engeland, nog in de volle hitte der nieuwsgierigheid naar alles, wat op den oorlog betrekking had, getrokken werd, is mede te gelooven; maar, voor ons, meenen wij, ware een kort uittreksel van het eigenlijk wedervaren des schrijvers, in allen gevalle, genoeg. Een Engelschman maakt van den wapenstilstand in 1813 gebruik, om spoedig een uitstapje naar het vaste land te doen. Onkunde en onvoorzigtigheid maken, dat hij voor spion aangezien, en op eene vesting opgesloten wordt, daar eene poos lang veel te lijden heeft, doch eindelijk, door tusschenkomst van den Britschen gezant te Weenen, ontslagen wordt; deze is de hoosdinhoud, die voorts met ontmoetingen van voorvallen en personen, toen op het tooneel des oorlogs te vinden, gunstiger, en met koude plaatsbeschrijvingen min fraai,is gestoffeerd. Hoe menig een vaderlandsch krijgsman zou wel anders wat te vertellen hebben? Het reis-beschrijven is wel niet ieders zaak, maar, naar onze meening, ook die van den

{==726==} {>>pagina-aanduiding<<}
Heer semple niet zoo bij uitstekendheid, dat ligt eene andere, dan onze vertaalzieke natie, dezelve in haren tongval zal overbrengen. Doch, het is toch weer een nieuw boek, en wel eene reisbeschrijving; dus ten minste stof voor de leesgezelschappen. In allen geval, het werk is onschuldig. Wanneer men van het droogste wat overslast, dan is het zelfs niet onaardig. Men wil ook wel eens, als vreedzaam reiziger, de bloedige plekken bezoeken, waar over het lot van Europa, als met menschen, gedobbeld werd. En dus, koop in 's lieven hemels naam, leesgrage landgenoot! en diverteer u, zoo goed gij moogt! - De vertaling is ons zeer goed voorgekomen.

Geschiedenis van Renée Bordereau, genoemd Langevin, betrekkelijk haar militaire leven in de Vendée; opgesteld door haarzelve. Uit het Fransch. Met Platen. Te Dordrecht, bij A. Blussé en Zoon. 1815. In gr. 8vo. XII, 65 Bl. f 1-4-:

Voormaals een groot deel van dit stuk in ons Mengelwerk hebbende opgenomen, deden wij blijken, hetzelve belangrijk te achten. Hoe zeer het dan ook uit den aard gebrekkig is, en, oppervlakkig beschouwd, wel eens onwaarschijnlijk voorkomt, zoo verdient het om dezelfde redenen, uit denzelfden eenvoudigen oorsprong voortvloeijende, des te meer geloof en belangstelling. Het voornaamste, zeker, is reeds door ons geleverd. Doch, het is voor hem, die zich omtrent de waarheid wil vergewissen, altijd belangrijk, een geheel, onverminkt verhaal te bezitten; en omtrent dit onverminkte stelt hem het voorberigt, dat den oorsprong enz. in het breede berigt, volkomen gerust. Een nieuw belang ontvangt het stukje, daarenboven, van twee plaatjes, als vignet en titelplaat voorop gaande, en het eene een borstbeeld in vrouwegewaad, versierd met de orde van de lelie, het andere eenen krijgsman te paard afbeeldende in de houding van het oogenblik, dat hij twee vijanden tevens velt. In beiden zijn dezelfde gelaatstrekken zeer kennelijk, en doen derzelver juiste overeenkomst met die van de heldin billijk vermoeden.
Men leze het dan, niet als een voorbeeld van goed, geleidelijk verhaal, maar als een stuk, dat, met onmiskennelijke

{==727==} {>>pagina-aanduiding<<}
blijken van opregtheid en waarheid, zaken verhaalt, wier ijsselijkheid enz. anders ongeloofelijk zou zijn. Men leere alzoo door hetzelve de afschuwelijkneden van den burgerkrijg, om niet te zeggen van het Fransche bloed, eenmaal aan het gisten gebragt, meer en meer kennen en vlieden. Het zij zoo!

De Goudkust. In 's Gravenhage en te Amsterdam, bij de Gebr. van Cleef. 1815. In gr. 8vo. 55 Bl. f :-12-:

Alwat betrekking heest op onzen teruggegeven Handel, Zeevaart en Kolonien, moet thans belang wekken. Het stukje, hier aangekondigd, en nader genoemd: ‘Beknopt overzigt van de aangelegenheden betrekkelijk de kust van Guinea, en aldaar van de Goudkust in het bijzonder, bij zamentrekking van hetgeen deswege door de geloofwaardigste, zoo oude als nieuwe Schrijvers, in gedrukte werken en onuitgegeven Memorien, alles met plaatselijke kennis van zaken, eenpariglijk getuigd en bevestigd is geworden;’ dit stukje, oorspronkelijk tot bijzonder gebruik zamengesteld, moet die belangstelling, naar onze meening, bijzonder gaande maken. Immers, de benoeming van den Generaal daendels, als Gouverneur aldaar, doet gereedelijk vermoeden; dat hier meer te doen is, dan men, inzonderheid na de afschaffing van den Slavenhandel, ligtelijk zou verwachten. Men weet toch, wat gezegde Generaal op Batavia heeft verrigt, en hoe geschikt hij schijnt te zijn, om groote veranderingen daar te stellen en in trein te brengen. Nu dan, de inhoud beantwoordt aan deze verwachting. Het doet ons, met name, de Goudkust als eene bezitting kennen, waarmede zeer veel voordeel is te doen. Men oordeele uit de volgende opgave der natuurlijke voortbrengselen, die er veelal in het wilde groeijen, en omtrent welke nader opgave wordt gedaan:
1. Rijst. 2. Tarw of Milhio. 3. Suikerriet. 4. Peper, Guinesche en Spaansche. 5. Katoen, wit en nankings. 6. Indigo. 7. Palmboom of Palmiet. 8. Cocos. 9. Limoenen. 10. Oranjeappelen. 11. Honig en was. 12. Ananas-draad. (Het is bevonden, dat men hiervan de sterkste kousen kan maken, bijkans zoo fijn en schoon als die van zijde.) 13. Tabak, (te verbeteren.) 14. Koffij. 15. Cacao. 16. Schrijnwerkershout,

{==728==} {>>pagina-aanduiding<<}
17. Timmerhout. 18. Gember. 19. Aloë. 20. Drakenbloed. 21. Tamarinde. 22. Cardamon. 23. Rabarber. 24. Spaansch of Chineesch Riet. 25. Cormantijnsche en Granaatappelen. 26. De Wijnstok.
Behalve de hier opgetelde inlandsche vruchten en gewassen, tieren hier ook welig de Europesche groenten. Tot levensmiddelen uit het dierenrijk heeft men overvloed van Schapen, Geiten, Varkens, Reedieren enz., voorts uitnemenden Zee- en Riviervisch, Haring in menigte.
Wijders wordt van de gelegene aankomst, van de vele geschikte gronden ter ontginning, van het gemak daarin uit hoofde der rivieren, van de gelegenheid om vrijwillige inlandsche werklieden te hebben, van de ruime bevolking, van de ontluikende beschaving, enz. enz. een belangrijk en gunstig verslag gegeven. Behalve dat natuurlijk de ligging, de forten, de Europesche naburen, het klimaat, de gezondheid, de mogelijke en noodige verbeteringen enz. ten aanzien der laatste, niet vergeten worden. Het zij dus den liefhebberen van harte aangeprezen.

Handbuch der Deutschen Sprache, enthaltend: Auszüge aus den besten klassischen Schriftstellern und Dichtern der Deutschen. Ein nützlicher und angenehmer Beytrag zur Erlernung dieser Sprache, von G.W. Lehman. Zütphen, bey H.C.A. Thieme. 1814. gr. 8vo. 373 S. f 2-4-:

Dit boek, schoon Duitsch, is voor Hollanders, zoo het schijnt, door een' Hollander, geschreven, en onder ons in het licht gegeven. Het vereischt eenige aankondiging. De lof der Duitsche sprake, (waarbij geen woord van onze eigene, met haar zoo naauw verwante, hare moeder ten grooten deele) en de onbepaalde aanprijzing der Duitsche letterkunde, voor rekening van den Schrijver latende, kunnen wij van zijn werk niet anders dan goed getuigenis geven. Het bevat stukken uit alle de beste, zoo prozaïsche als poëtische, geschriften, niet zonder keuze, noch zonder eene geschikte orde. Het is dus een aangenaam boek om te doorbladeren, een geschikt werk om zich het leeren der taal gemakkelijker en genoegelijker te maken, eene goede aanleiding om met den

{==729==} {>>pagina-aanduiding<<}
geest en de schoonheden der Duitsche letterkunde bekend te worden. Men weet, hoe belangrijk eene trapswijze opklimming van het gemakkelijkere tot het meer moeijelijke in de aanleering der meeste talen is, en hoe mannen van naam daaraan, op deze zelfde wijze, overal zijn te gemoet gekomen. Voor het Duitsch is dit ook bijzonder noodig, vooral om de vrijheden, door deszelfs Dichters in lateren tijd gebruikt. Lehman verdient onzen dank in dit opzigt, daar hij zelfs, in navolging van gedike en anderen, vele woorden en spreekwijzen onder den tekst heeft geplaatst, die het woordenboek aanvullen of overtollig maken, en het ezen en leeren aanmerkelijk bespoedigen. Ruimschoots durven wij den liefhebbers aanprijzen, eenige weinige zesthalven aan den aankoop van zijn werk te besteden.




Het Leven van een' ouden Vrijer, een (een) oorspronkelijke Roman, door G.G. van Paddenburgh, Schrijver van het Leven van Willem Vlijtig. Iste Deel. Te Haarlem, bij F. Bohn. 1814. In gr. 8vo. 212 Bl. f 1-16-:

Een oorspronkelijke Roman trekt altijd onze aandacht. Menigeen moge met eene zekere verachting op zulk een stuk nederzien; het is in ons oog, en ten aanzien der vervaardiging en ten aanzien der gevolgen, zeer belangrijk. De wijsheid heeft zich ten allen tijde van verdichting bediend om hare lessen te doen ingang vinden, en men heeft aan dezelve den vorm vaak niet minder dan den inhoud bewonderd. De Roman is eene zeer uitvoeri e verdichting, een zeer uitgewerkt tafereel des levens; in ons land, wat althans oorspronkelijke stukken betreft, nog altijd aan deugd en ware verlichting toegewijd. Wie, dus, in dit vak iets goeds, iets voortreffelijks levert, die draagt met regt den roem der bek waamheid en der nuttigheid, boven vele andere Schrijvers, weg. Tot nog toe is hun aantal niet groot: Frankrijk leverde, misschien sedert eeuwen, allerlei Romans; Engeland roemde sinds lang op richardson, goldsmith, fielding enz.; Duitschland heeft sedert het vierde van eene eeuw zijne achterlijkheid trachten in te winnen: Holland is, misschien, om deszelfs kleine uitgebreidheid, eenvoudige betrekkingen en zeden enz. enz., geen bijzonder gunstig tooneel voor alle de

{==730==} {>>pagina-aanduiding<<}
spelingen van het vernuft, die hier kunnen te passe komen. Intusschen is toch ook hier de loopbaan met luister geopend. Mejufvrouwen wolff en deken hebben getoond, dat geheel Hollandsche schetsen ten uiterste belangrijk en behagelijk kunnen zijn. En, wil men ook zeggen, dat de geschiedenis bij haar niet veel beduidt, dat het meest haar geestige schrijftrant, haar uitmuntend afgewisselde briefstijl is, die Sara Burgerhart, en inzonderheid Willem Levend, met zoo veel genoegen doet lezen: de vruchtbare loosjes heeft, door zijne Suzanna Bronkhorst, eene rijke bron van treffenden lotwissel in de ziel van ons burgerlijk bestaan, in den koophandel, aangewezen, en door zijnen Golstein, in andere betrekkingen en mogelijke gebeurtenissen en tijdsomstandigheden, geene mindere. Bovendien is er een derde middel om eenen Roman belangrijk te maken, dat van het tooneel geheel onafhankelijk is; schildering namelijk, niet van uitwendige voorwerpen, noch van bijzondere zeden, noch van karakters en menschen, maar van den mensch, van zijn hart met alle deszelfs diepten, met alle deszelfs schatten, met al deszelfs hemel en hel. Gelijk het, dus, ook hier aan goede, oorspronkelijke Romans niet behoeft te ontbreken, zoo hebben ook reeds verscheiden Schrijvers en Schrijfsters hunne krachten in dit vak beproefd. De Eerw. van paddenburgh treedt nu reeds met een tweede voortbrengsel op. Zijn vroeger stuk is niet ongunstig ontvangen. Dit volgt nagenoeg denzelfden trant.
Het is de held der geschiedenis zelf, die op zijnen ouden dag, in den kring van magen en vrienden, zijne geschiedenis vertelt. Dit is eene der honderderlei manieren, op welke een Roman ter kennisse wordt gebragt. Zij heeft hare voordeelen, van welke misschien geen genoeg gebruik is gemaakt, die namelijk van den verteller gepaste aanmerkingen en lessen in den mond te leggen; zij heeft ook hare nadeelen, te weten, dat men van den beginne af aan bekend is met den afloop van 's ouden vrijers lotgevallen.
Ter nadere aanduiding van het genre dient, dat het, in eenen gemeenzamen stijl, gemeenzame tafereelen maalt. Het heeft niets van die poëtische vlugt en wending, noch van dat wonderbare, vernustig geslingerde, welk men inzonderheid bij vele Duitschers, bij lafontaine en anderen, aantreft. Het is eene eenvoudige levensschets, hier en daar

{==731==} {>>pagina-aanduiding<<}
met ingevlochten lessen en vermaningen verrijkt, tot onderwijs voor jonge lieden, om zich, in onderscheidene omstandigheden, wel en wijsselijk te gedragen.
Wat de uitvoering betreft, wij hebben dit eerste deel, over het geheel, met genoegen gelezen. Vrij veel aswisseling, en een goede natuurlijke zamenhang,der verhaalde gebeurtenissen, zijn hetzelve niet te betwisten. Intusschen kon het stuk - beter zijn. Wij hebben onze aanmerkingen; vooreerst op de keuze van het onderwerp: eene kostschool en eene garnizoensplaats leveren juist niet heel veel belangrijks op, - ten andere op sommige lessen: wie b.v. zal het gepast keuren, dat de Mentor van eenigen jongeling hem naar het ziekenhuis voert, en hem daar de gevolgen van losbandigen wellust onder het oog brengt, niet omdat de jongman zich verloopen heeft, maar omdat hij op een zeer fatsoenlijk meisje min of meer verliefd is geraakt. Wij vreezen, dat men, op dezen grond, alle kennis der liefde aan den Heer van paddenburgh betwisten zal. Waarlijk, dit is al te zeer het tegendeel van romanesk of sentimenteel! Wanneer de onbedorven jongeling op een gelijk meisje, vooral boven zijnen stand, verlieft, pas verlieft, dan gevoelt hij slechts zijn hart; en ook dat hart, met de verbeelding en het hoofd, loopen het eerste gevaar. De zinnen volgen, en volgen nog misschien maar alleen, in zoo verre de gelegenheid dit begunstigt. Wij hebben dit min kiesche gevoel bij meer Schrijvers gevonden; doch houden het voor even ongunstig ten aanzien der vorming van het jeugdige hart, als om goede menschen, en vooral goede meisjes, te voldoen. Onze derde aanmerking kan min gewigtig schijnen. Zij is, dat eene verdichting nergens met de waarheid moet strijden; dat dus een Romanschrijver de gelegenheid, de taal, de zeden des lands, waar hij zijne geschiedenis plaatst, moet kennen, maar vooral naauwkeurig kennen, wanneer een groot deel zijner lezeren in staat is, hem den minsten misslag aan te wijzen. De tweede persoon in deze geschiedenis heet Tieleman van Westerwolden; zijnde de zoon van een' Groningschen veekooper. Als voornaam, echter, schijnt
Tieleman ons toe niet te deugen, en, anders opgevat, zou men kunnen meenen, dat de veekooperszoon Heer van Westerwolden was. Zijne zuster heet Tjerske. Doch, wij kennen alleen Tjerkje, het vrouwelijke van Tjerk, (Tjerk Hiddes de Vries.)
Dit strekke tot een staaltje onzer bedenkingen op eenen

{==732==} {>>pagina-aanduiding<<}
Roman, die vele vertaalden overtreft, maar ook nog veel te verlangen overlaat. En het ergste is, dat wij vreezen, dat geene oefening den Heer van paddenburgh ooit tot eenen grooten meester in dit vak van vernuft, genie en menschkunde zal maken.




Lectuur voor Vrouwen; bestaande in onderscheidene Verhalen ter veredeling van het hart. Door Fenna Mastenbroek. Te Groningen, bij W. Wouters. 1815. In gr. 8vo. 233 Bl. f 2-8-:

Onder dezen titel ontvangen wij een zestal zoo uitmuntende zedelijke verhalen, dat wij waarlijk niet weten, wat eene waardige moeder in een boek, dat hare dochter ter uitspanning, of dat zij met hare dochter ter uitspanning lezen zal, anders verlangen zou. De Schrijfster moest wel weinig kennis gehad hebben aan het verlangen en den smaak van onze jengd, en verder romanlezend publiek, zoo zij door liefde en huwelijk de belangstelling niet had uitgelokt; maar zij weet dit op zoodanige wijze te doen, die grootelijks verschilt van de meest gewone; terwijl zij de aandacht niet minder spant, dan die soort van verhalen doen, die zoo gretig gezocht, en als 't ware verslonden worden, door zoodanige lezers, die eigenlijk niets anders begeeren, en welker tusscheninkomende goede wenken en lessen dikwijls verloren zijn, daar het eeniglijk te doen is om de ontknooping, en hartstogtelijk gevoel en genoegen. Hier is ieder verhaal, geheel zoo als het daar is, eene nuttige les, vooral voor het huwbare meisje, en, eenvoudig, onopgesmukt, vindt de goede smaak tevens overal voldoening, en wordt de nieuwsgierigheid en belangstelling bestendig gaande gehouden. De verhalen zijn alle met zorg bearbeid; wij stieten op geene onnaauwkeurigheid, of te groote onwaarschijnlijkheid, en durven dit boek gerust onder de aangenaamste zoo wel, als onder de nuttigste in dit vak eene eervolle plaats aanwijzen.
1.) De rijke Hermina Wilmuth had haar onwaardeerbaar geluk in een gezegend huwelijk eeniglijk te danken aan de pligtmatige opoffering van hare eerste vurige liefde, en alzoo aan den standvastigen ernst van haren waarlijk uitmuntenden

{==733==} {>>pagina-aanduiding<<}
vader, die verder zag dan zijne, te dezen aanzien meer zwakke, hoewel ook uitmuntende, vrouw. - 2.) Mathilde Salderf, in bekrompenen staat, en tot zeer moeijelijke pligten (dien stand echter niet vreemd) geroepen, is het voorbeeld voor ieder meisje; zij komt wel tot geen huwelijk, maar zij is met dat al de belangrijke hoofdpersoon, en wij zien in haar al de waarde van het meisje; terwijl de geschiedenis van hare lieve vriendin, en haren waardigen broeder, met de hare zoo naauw verbonden, al wat de lezer te dezen aanzien in eenen roman verlangt, volkomen vergoedt. - 3.) Henriette Lindau is in den beginne het slagtoffer van list en ouderliefde, daar zij, haren beminden dood wanende, ten genoegen hares vaders, die even als zij hier bedrogen werd, hare hand, tegen hare neiging, aan eenen man geeft, die ook alleen uit dwang en om haar geld haar huwde. Haar huwelijk was ook niet gelukkig; maar zij had onder alles de edelste zelfvoldoening, en gedroeg zich harer waardig; en eindelijk vindt zich de jonge weduwe, door het wedervinden van den edelen eerstgeliefden, overvloedig beloond. In dit verhaal is mis schien wel een weinig tegen de waarschijnlijkheid gezondigd. - 4.) Samuel en Gerard Rietveld zijn broeders van verschillend karakter, verschillende opvoeding en levenswijze. Natuurlijk is ook de opvoeding van beider dochters zeer verschillende. Met overtuigende roering wordt men hier voor stille, huisselijke deugden gewonnen. - 5.) Maria en Josephine zijn beide uitmuntende meisjes. Maria is de zachte, toegevende, Josephine de wat trotsche, en voor anderen te strenge, hardvochtige deugd. Vooral blijkt dit in beider beoordeeling en handelwijze omtrent eene ongelukkig gevallene vriendin. Josephine vergeet zichzelve een enkel oogenblik, en weinige dagen daarop sterft haar minnaar, die geenszins haar had willen bedriegen of verleiden. Voor 't oog der wereld bleef haar misstap
bedekt; zij boetede intusschen zwaar bij haarzelve. Eindelijk - maar de lezer moge de ontknooping zelf zien; wij zeggen alleen, in dit wat moeijelijk tafereel herkennen wij de kiesche hand van een meisje, en, wel verre dat hier zwakheid eenig voedsel vinden zou, is dit de overal uitkomende les: ‘Meisje! onschuld is uw beste, kostelijkste schat; wie u haar ontrukken wil, ontneemt u meer, dan uw leven.’ - 6.) Lina Brandenburg is de bevallige, verstandige, menschlievende onschuld. Twee beminnelijke zus-
{==734==} {>>pagina-aanduiding<<}
ters hadden vroeg het plan, hare kinderen te vereenigen. Lina's vader was een vijand van dat koppelen, en alzoo werd zij ook niet gedwongen, en het ongeluk werd verhoed. Dit verhaal is dan tegen zoodanigen dwang der ouderen gerigt; maar daarenboven is Lina het voorbeeld van een verstandig en allezins pligtmatig gedrag, en in de familie een ware engel des vredes. Zij vindt een' haar waardig' man.
Zoo wij iets moeten aanmerken, (en wij willen dit opzettelijk doen, opdat men geene vooringenomenheid van ons vermoede) is het bij eene kleine episode in dit verhaal. Regt aardig verhaalt de kleine Lina haren vader, hoe de oude tante harer moeder zoo vreesselijk jokken kon; zij had, namelijk, haar verhaald, dat de aarde vervloekt was, omdat de menschen zoo boos waren, en dat niemand meer gelukkig kon zijn; maar Mietje van den Dominé had haar gerust gesteld. Wij voelen wel, dat de vader hier een weinig verlegen was, hoe hij voorzigtig zou antwoorden; en hij voldoet ons ook hierin zoo redelijk. Evenwel, hoe aardig ook, liever hadden wij geheel deze episode weggelaten, indien er in het antwoord nog niet iets kon bijgevoegd worden, (van Jezus den kindervriend, b.v.) een enkel woord maar, dat spreekt van zelve, 't welk den meer zwakken lezer hier grootelijks zou voldoen, en tevens voorkomen het misbruik bij zoodanige lezers, die gaarne alles opnemen, waardoor zij het gevoel kwetsen van andersdenkenden, wien zekere leerbegrippen eerwaardig zijn. Maar geheel het werk is te dezen aanzien ook zoo onberispelijk, dat wij voelen, dat de Schrijffter, bij het enkele vermoeden van misduiding, de uitdrukking voorzeker veranderd had.
Wij hebben deze uitnemende verhalen, waarvan wij met volkomene overtuiging zoo veel goeds konden zeggen, te danken aan eene Landgenoote, die in zoodanig schrijven hare uitspanning vindt, maar, bijaldien zij wezenlijke pligten daaraan wilde opofferen, zichzelve veroordeelen zou, en die in geenen deele wenscht onder zoodanige vrouwen te behooren, die, de pen voor het publiek opnemende, daardoor ongeschikt worden ter welwaardige uitoefening van die huishoudelijke pligten, welke te regt van haar gevorderd worden. Eer hebbe ook in dezen haar echt oud Nederlandsch gevoel; en dat zij in dit en menig ander opzigt, ook door hare pen, onze Nederlandsche vrouwen en meisjes nog meermalen leer-
{==735==} {>>pagina-aanduiding<<}
zaam zij! - Het vreemde woord Lectuur mishaagde ons op den titel van een oorspronkelijk stuk.






Het Beleg der Stad Groningen, in den Jare 1672. Geschiedkundig Tooneelspel in drie Bedrijven, door A. Hoetink. Te Groningen, bij R.J. Schierbeek. 1815. In kl. 8vo. 126 Bl. f :-14-:

Het was een gelukkige inval van den Heer hoetink, (die, naar wij onderrigt zijn, Tooneeldirekteur te Groningen is) het beleg van Groningen in het jaar 1672, waarbij de vaderlandsliefde, de moed en volharding der ingezetenen zoo heerlijk uitblonken, tot een onderwerp van zijnen dramatischen kunstarbeid te kiezen. De Schrijver heeft hierdoor in het algemeen aan zijne stadgenooten, wier dapperheid meermalen beproefd is, en die hunne roemrijke voorouderen niet onwaardig zijn, meer bijzonder aan eenige familien, die hunne geslachtnamen hier met genoegen zullen gespeld zien, en aan de Akademie, wier jongelingschap zich in het gedenkwaardig beleg zoo glorierijk gekweten heeft, eene zeer kiesche en aangename hulde toegebragt. Het onderwerp is, op zichzelve, hoogstbelangrijk, en eener bearbeiding voor het Tooneel dubbel waardig, daar toch (gelijk de Schrijver, in het voorberigt, zeer wel opmerkt) het voorbeeld, door de Groningers gegeven, zoo veel heeft toegebragt tot wederoprigting van den nedergeslagenen moed der overige gewesten, en ter afwending van den slag, die destijds ons vaderland met deszelfs geheelen ondergang dreigde, en de vaderlandsliefde van deze stad naast de standvastigheid der Leydenaren en den moed van kenau hasselaar met alle regt mag gesteld worden.
Aan deze onderneming des Schrijvers dus onze geheele goedkeuring gevende, strekt het ons tot een bijzonder genoegen, dat wij het Tooneelstuk, als een oorspronkelijk werk, over het geheel genomen, mogen aanprijzen, en dat wij den Heere hoetink, die ons anders, door een vroeger kunstprodukt, niet zeer gunstig bekend was, aanmoedigende wenken mogen geven, om zijne krachten in dit vak verder te beproeven. De eenheid is goed in acht genomen, en het

{==736==} {>>pagina-aanduiding<<}
stuk loopt geregeld af. De intrigue met de vrouw en den zoon van den Kommandant doet de vereischte werking, staat met de hoosddaad in een naauw verband, en is te meer belangrijk, omdat zij het karakter van den hoofdpersoon, den Gouverneur van rabenhaupt, te schooner doet uitkomen. De amourette tusschen den Kapitein der Studenten en de dochter des Gouverneurs beviel ons minder, en schijnt er alleen te zijn ingelascht, omdat er toch eene amourette in het Tooneelstuk moest zijn. Enkele bijzonderheden, welke wij als fictie beschouwen, behaagden ons niet; doch wij schromen er aanmerkingen op te maken, daar wij niet weten, of dezelve misschien ook op kronijken of overleveringen, waarvan de Schrijver partij heeft kunnen trekken, gegrond zijn. De dictie is meestal zuiver, doch de spelling niet zeer correct. Het tweede Bedrijf is vooral goed uitgewerkt. Het achtste en negende Tooneel zijn bijzonder fraai. Het karakter van Mevrouw van rabenhaupt is fiks ontworpen. In de voorstelling van haar kind schijnt ons de Schrijver te ver van de Natuur te zijn afgeweken. De Gouverneur zelf, die vooral belang verwekt, verloochent zijne waardigheid geheel in het 5de Tooneel van het 3de Bedrijf. Uitdrukkingen, als: de hel is zijn hoofdkwartier, voegen niet in den mond van dezen man, vooral niet in de gemoedsgesteldheid, waarin hij zich toen bevond. Nog minder voldeden ons zijne uitroepingen, op bladz. 103. Men verbeelde zich, een' zeer achtbaar' krijgsheld, die over den vermoedelijken dood van zijne gade en zijn kind in wanhoop is, te hooren uitroepen: ‘Mijn zoon! teeder spruitje, vreugde mijner dagen! heeft de zeis des doods u reeds afgemaaid,’ enz. In het algemeen zoude men kunnen aanmerken, dat de Schrijver zijne personaadjes niet overal met de vereischte
waardigheid doet spreken.
Eindelijk - de smaak, om de ernstigste tooneelen met zoogenaamde grappige aardigheden op eene bonte wijze af te zetten, is niet de onze. Deze smaak, welke ook hier heerscht, en het anders verdienstelijke werk ontsiert, walgt vooral in een deftig historisch stuk. Hoe veel is hier niet geschreven, dat met de hoofddaad in geen verband hoegenaamd staat, en alleen dient, om de gapende menigte te amuseren! Het 11de, 15de, 16de, 17de en 18de Tooneel van het 1ste Bedrijf behooren hieronder, en het 7de Tooneel van het 3de Bedrijf

{==737==} {>>pagina-aanduiding<<}
beleedigt zoodanig het gevoel, dat al de indruk van het voorgaande en de gunstige stemming voor het volgende zijn weggenomen. Wij keuren de bonte vermenging van ernst en boert op het Tooneel af, al is het ook geestige boert. Maar welk eene mamer is het toch, eenen hansworst, (gelijk hier den Koster van Koevorden) tusschen de roerendste tooneelen in, en terwijl aller verlangen op de zoo belangrijke uitkomst hoog gespannen is, de platste lafheden te doen uitkramen? Wie eenen kotzebue wil navolgen, behoort dan ten minste ook iets van deszelfs geest te bezitten.




Rosina van Montessi, of de Wanhoop der Eerzucht. Oorspronkelijk Tooneelspel. Door A. Cramer. Te Amsterdam, bij H. van Kesteren. 1814. In kl. 8vo. 134 Bl. f :-16-:

Ja wel oorspronkelijk, uit des Schrijvers eigen brein! en wij weten waarlijk niet, hoe wij de late aanmelding van dit kunststuk zullen verontschuldigen; wij wilden nu wel geheel maar zwijgen, maar dit kan toch niet bij zoo een smaakvol voortbrengsel van dit scheppend Vernuft, wiens vorige ‘tooneelwerkjes met zoo veel geestdrift zijn toegejuicht,’ en die nu eenen kwaden en eenen goeden duivel (de eerste van het vrouwelijk, de andere van het mannelijk geslacht) aan het licht brengt voor het kunstlievend Publiek, ingevolge ‘eene aangeborene genie,’ dat nog heerlijk schittert in onnavolgbare grootheid, niettegenstaande deze voortreffelijke Tooneeldichter door de Recensenten ‘bitter gehavend werd, uit bedilzucht;’ waardoor hij inmiddels een meester geworden is in geduld, zijnde thans ‘even zoo geduldig als het papier,’ (hetgeen zeker het hoogste toppunt van geduld is!) terwijl hij zijnen (kostelijken?) tijd verspeelt, trachtende zijnen Landgenooten eenige aangename uren te doen doorbrengen, en gelukkig (zeggen wij, hoewel hij zegt, dat dit voor hem zeer ongelukkig is) zijn honderdmaal genomen besluit, om de pen weg te werpen, nog maar niet ten uitvoer brengen kon; eene pen, die van de verstandigste aanmerkingen overvloeit, waarvan reeds deze uit het Voorberigt eene voldoende proeve is: ‘dat hij, die zijne hartstogten weet te bestrijden, niet altoos wijzer, maar wel gelukkiger is, dan anderen, die dit niet kunnen;’ hetwelk den Lezer des Dichters diepe wijsheid doet opmerken, daarin, dat hij zich nu wederom tot het schrijven liet wegslepen, door zijne ‘hem aangeborene genie.’
Rosina van Montessi, de kwade Duivel, vereenigt in zich de hoogstmogelijke menschelijke boosheid; maar eenen goeden Duivel te teekenen, is het meesterstuk der vindingskracht! en dit is bij uitnemendheid gelukt in het daarstellen van eenen uitmuntend dapperen, edelmoedigen, deugdzamen Ritmeester, die ons zegt, vóór dertig jaren een dolle, wilde jongen geweest te zijn, en bij wien het geweten over de zonden zij-
{==738==} {>>pagina-aanduiding<<}
ner jeugd aanhoudend wakker is. Zoodat wij den wensch niet kunnen terughouden, dat een aantal dolle, wilde jongens regt goede Duivels mogen zijn, die zoo gaarne alles, wat zij kunnen, vergoeden. - Wij zijn met de Hoven, en hoe het daar al toe kan gaan, minder bekend dan deze Tooneeldichter, en kennen zelfs het Hof van Jan Vlegel niet, ofschoon wij er wel eens van hoorden. Wij willen den Lezer het genoegen niet benemen, dat hem dit Tooneelspel geven kan, door eene ontwikkelde opgave van den inhoud en de oplossing van den knoop. Ook willen wij, om dezelfde reden, de zeldzame schoonheden niet aanwijzen; slechts de allervoortreffelijkste moeten wij doen opmerken, die zeker den kunstkenner onder de aanschouwers de meeste voldoening geeft, (en met welker navolging nog wel andere Tooneeldichters het Publiek kunnen verpligten.) Al de spelers vertrekken, tusschen het 5 en 6de Tooneel des vijsden Bedrijfs; zoodat het Tooneel ledig wordt. Dit is de fraaiste en aangenaamste zet.

Almanak der Musen en Gratiën, aan Vriendschap, Liefde en Kunst gewijd. 1816. Te Amsterdam, bij E. Maaskamp. f 1-5-:

Almanak voor Vrouwen door Vrouwen. 1816. Te Amsterdam, bij de Wed. J. Dóll. f :-18-:

Almanak van Vernuft en S aak. 1816. Te Amsterdam, bij de Wed. J. Dóll. f :-18-:

De aard van ons Maandwerk vordert, en deszelfs bestek vergunt weinig meer, dan de bloote vermelding van de wederverschijning dezer Jaarboekjes, van vroegere jaren, vooral de beide laatsten, bij het Publiek genoegzaam bekend; terwijl bovendien het meerendeel onzer Lezeren reeds eene keuze zal hebben gedaan, wanneer hun dit ons No. in handen komt. Men verlangt zulks echter van ons; welaan! gaarne voegen wij, bij de aankondiging, nog dit weinige: dat de Almanak der Musen en Gratiën, gelijk de duurste, ook zonder twijfel de fraaiste is, wat de plaatjes betreft, die inderdaad even keurig van uitvoering als bevallig van voorstelling zijn, en de vervaardigers tot eer verstrekken: ook de inhoud, zoo in poëzij als proza, voldoet, over 't geheel, aan de vereischten van soortgelijk een boekje. - Wat de beide anderen betreft, het deed ons genoegen dezelve weder te zien, even als men een' ouden bekende, die ons meermalen verzelde, met vermaak ontmoet. Zij bieden eene meerdere verscheidenheid nog aan, dan eerstgemelde; en de dichtstukjes van Vrouwe k.w.b., van w.h.w. Bsz. en anderen zouden ook een werk van duurzamer waardije tot sieraad strekken. Sommige der prentjes zijn waarlijk lief; doch met spijt hebben wij, in het Jaarboekje voor Vrouwen, ditmaal de portretjes gemist.

No. XIII. bl. 582. 583. Boekbesch, is, door eene druksont, veroorzaakt door de aanduiding van den naam met eene enkole voorletter, driemaal hufeland, in stede van hegewisch, ingeslopen.





{==1==} {>>pagina-aanduiding<<}

Mengelwerk.

De invloed van den koophandel op de zeden.

Voorgedragen in het departement koophandel der maatschappij Felix Meritis, door N. Swart.

Ik achte mij bijzonder verpligt aan het Departement, waarin ik thans de eer heb het woord te voeren. Niets zou mij dan ook aangenamer zijn, dan op eene wijze te kunnen spreken, die eenigermate beantwoordde aan deszelfs eigen naam en doel. Ik moet mij intusschen beklagen over het gemis van alle kundigheden, tot den handel, tot het fabrijkwezen, ja eenigen huishoudkundigen tak, betrekkelijk. En hoe roekeloos zou het zijn, eenige oppervlakkige, of elders geputte, denkbeelden zamen te hechten, om die, in eenen kring van ervaren beoordeelaars, met veel verwaandheid uit te stallen! Doch de koophandel, in het groot gedreven, en tot de ruiling, uitwisseling en omzetting der voortbrengselen van alle werelddeelen uitgestrekt, behoort tot de merkwaardige verschijnselen en krachtige drijfveren, met betrekking tot den mensch en de menschelijke maatschappij, tot de vorming van het volkskarakter, en de wijziging van geest en hart. In zoo verre is hij het gepaste voorwerp van eens ieders nadenken:

{==2==} {>>pagina-aanduiding<<}
het voorwerp van beschouwing en beoordeeling voor elken beoefenaar der ondervinding en geschiedenis. Hoe zou inzonderheid de Hollandsche letterkundige, of weetgierige, zich niet gaarne bepalen bij deze stof? Heeft niet ons vaderland, op nieuw, het grootste belang bij dezelve? Had het dit niet altijd, in zoo verre de dankbaarheid eene verdediging kon vorderen van den handelgeest, als de bron en beschermgod onzer welvaart en grootheid; in zoo verre de roem der vaderen behoorde gezuiverd te worden van elke blaam, hun door nijd en onkunde elders aangewreven? Inderdaad, voorlang reeds weergalmde deze zelfde zaal, niet slechts van den lof des handels in het algemeen, in onnavolgbare dichterlijke toonen voortgebragt; de wijsgeerige beoefenaar der geschiedenis stond opzettelijk bij de voordeelen stil, aan beschaving, wetenschap en kunst, door dezen werkzamen tak des menschelijken bedrijfs, blijkbaar toegevoerd. Doch, wat beteekent beschaving zonder zeden? En hoe duur is al de lof voor den handel gekocht, indien dezelve de verwijten niet kan wegnemen, door den vreemdeling op hem, en vooral op dit land, ons volkskarakter, en de eerbiedwaardige stichters onzer welvaart, geworpen? Immers, gij weet, hoe de oppervlakkige Franschman en vaak waanwijze Duitscher gewoon zijn op den Hollandschen koopman, zijne schraapzucht, zijne gierigheid, en ongevoeligheid voor alle edeler belangen, te smalen. Ja, meermalen moge het gesnap van zoo vele, elkander naklappende, wijsneuzen zijn weerlegd; meermalen moge hier eene taal zijn aangeheven, die u uwe waarde, de waarde van uw volk en groote voorvaderen, op nieuw levendig deed gevoelen; geenszins te veel kan u de poging schijnen tot een algemeener betoog daarvan. Ik althans hoorde hier nog niets dergelijks. En schoon alles, wat wij zeggen zullen, ook elders reeds en heter mogt zijn ter neer gesteld, ontvangt in gunste eene bijdrage, die den een' of anderen welligt nieuw zal schijnen, en gewis bij ons de ver-
{==3==} {>>pagina-aanduiding<<}
dienste van
oorspronkelijkheid niet geheel mist. Wij zullen bepaaldelijk spreken over den invloed van den koophandel op de zeden.
Zonder ons bij alle bijzonderheden op te houden, beschouwen wij het onderwerp terstond in het groote. Zoodat de vraag is: welken invloed heeft de handel op de zeden van een volk, dat zich aan denzelven als bij uitsluiting overgeeft, en er de bron van zijn bestaan, zijne welvaart en grootheid in aantreft? wat werkt de handel daar, waarheen zijn stroom zich wendt, en eene diepe bedding graaft? welke zijn de vruchten, of wel verwoestingen, op beide de oevers, ten aanzien der deugden, die ten laatste ook over het geluk van een volk moeten beslissen?
Het onderwerp, aldus bepaald, deelt zich uit eigen aard in twee voorname stukken. Vooreerst hebben wij den handel te beschouwen, als eene kweekster der weelde. Daarna, als den scherpen prikkel der hebzucht. Beiden met eene zwarte kool in de geschiedenis der menschheid geteekend, als rijke bronnen van oneindig veel kwaads; maar misschien ook beiden niet zonder eenige verschooning, veel min beslissende over het onderwerp, dat wij ons ter behandelinge voorstellen.
De handel, voorspoedig gedreven, brengt groote voordeelen aan. Rijkdom is deszelfs zeker gevolg, ja opeenstapeling van schatten in eene enkele stad en een zeer beperkt gewest niet zelden de vroegrijpe vrucht. Het zou met de natuur van den mensch en den onveranderlijken loop der dingen strijden, zoo hieruit niet vervolgens overvloed, weelde en verdarteling voortvloeiden. Overal, waar de rijkdom toeneemt, ontwikkelt zich die drom van behoeften, wenschen en vatbaarheden voor genot, die drom van gemakken, bekoringen en sieraadjen van allerlei aard, welke te zamen de weelde vormen. Dezelve bezit daarenboven dit eigendommelijke, dat zij gestadig hooger klimt, doorgaans de krachten overspant, of althans alles gretig doet aangrijpen, wat haar slechts kan staande houden.

{==4==} {>>pagina-aanduiding<<}
Zij is dus voor de welvaart zelve, voor den mensch met al zijnen aanleg en vermogens, voor zijne deugd inzonderheid eene, inderdaad gevaarlijke, kwaal. Rijken en steden zijn door hare ondermijning ingestort; helden en wijzen bezweken onder haren last; ja weinige beenen zoo sterk, die de weelde kunnen dragen. Het is onnoodig, dat wij in eenige bijzonderheden uitweiden. De ondervinding leert ze; het schrander oordeel ziet ze van te voren in. En, gelijk de ondeugd zelve, zoo is zij doorgaans slechts daarom gevaarlijk, omdat ze ons veelal ongemerkt en langzamerhand met hare netten omwoelt.
Maar, zou de weelde, in het afgetrokkene beschouwd, niet ook hare groote voordeelen bezitten? Is niet het menschdom oneindig veel aan haren invloed verpligt? Immers, zij doet den rijkdom, die zich, als de sneeuw aan de toppen der bergen, bij enkele voorspoedigen opeenstapelt, als weldadige beekjes voortschieten, en allen laven. Zij verwekt, gelijk het vocht vruchtbaarheid in den bodem, overal werkzaamheid en kunstvlijt, en ontwikkeling der schoonste talenten. Zij lokt, als de bergstroom het gedierte, van heinde en veer de vlijtige handen, de verborgen bekwaamheden, en doet ze te meer ontkiemen en rijke vruchten dragen. Zoo zien wij de grenzen van het rijk gezegend land zich al verder en verder uitzetten. Zoo zien wij het genot, den overvloed en alle de sieraden des levens naar elken kant verspreid. En wanneer eindelijk ook de boom onder zijnen last bezwijkt, de geurige vrucht door volsappigheid ter verrotting overgaat, dan nog laat hij schatbare overblijfsels en kostbare zaden voor andere landen en tijden over. De menschheid deed eene nieuwe poging tot ontwikkeling; en, bezweek ook hare onvolmaaktheid daaronder, geene poging gaat geheel verloren.
Het is intusschen van belang, dat de voortgangen der weelde niet al te zeer worden versneld. Gelijk zich het kwade doorgaans gereeder ontvouwt dan het goe-
{==5==} {>>pagina-aanduiding<<}
de; gelijk elke spoedig opgeschoten plant weinig vastigheid heeft, zoo gaat ook de weelde, in korten tijd ten top gevoerd, met weinig ware beschaving gepaard. Verkwisting, buitensporigheid, grove zinnelijkheid zijn daar veelal meest zigtbaar. De rijkdom slingert als geene kronkelende rivier door de maatschappij, en besproeit alle de deelen; hij bruist meer met onweerstaanbare vaart, wisselt gedurig af, overstort nu dezen, dan genen, voor eenen oogenblik, en laat in kommer versmachten, wien het geluk, of de list en stoutheid, niet juist plaatst op zijnen weg. - Men kan het, daarentegen, onder de gelukkigste tijdperken voor een volk rekenen, wanneer de weelde, staag klimmende en klimmende, toch niet boven de oevers rijst; wanneer zij de welvaart al verder verspreidt, het genot al meer verhoogt; wanneer geest en gevoel overal in beschaving toenemen, en de mensch, ten minste voor een gedeelte, tot zijne bestemming rijpt. Maar, waar mogen wij dit met meerder grond hopen, dan waar de hebzucht der vertroetelinge eenen breidel in den mond legt? De koophandel moge rijkdom voortbrengen, hij behoeft hem even zeer. Hoe meer de koopman bezit, hoe meer hij in omloop brengt, hoe meer ook zijne waarde als handelaar stijgt en zijne winsten worden vergroot. Geen nuttelooze schat wekt hem ter verspilling op. Zijne voorname eerzucht, waarin hij tevens zijne grootheid stelt en zijn geluk vindt, de handel zelf, verzwelgt altijd wederom even gretig, wat hij heeft opgeworpen. Het winnen, het toenemen in rijkdom, het uitzetten der zaken; ziedaar de grootste bedoeling van den handelaar, zijn roem en zijn vermaak! Zou dan de weelde hier onbepaald heerschen? Zou zij den schat zelven verslinden? Zou zij de geheele winst mogen wegvoeren? Zou de koopman met hen in aanhoudende pracht en
verkwisting willen wedijveren, die in de hoofdsteden van magtige rijken, in de roofnesten van 's werelds schatten, hunne gewaande grootheid ten toon spreiden? Neen! nooit geleek Amsterdam

{==6==} {>>pagina-aanduiding<<}
naar Parijs, schoon er de rijkste goudstroom vloeide. Nooit zal Londen, schoon misschien éénig in schatverzameling, als Rome, onder hare verdarteling wegzinken. Zedelijkheid en godsvrucht verheffen veeleer de eene, als de andere, nog steeds boven het peil van de meeste andere hoofdsteden. En, inderdaad, waar bloeide alle kunst en wetenschap ooit schooner en duurzamer, dan hier? Waar heeft zich de waarachtige beschaving vaster gevestigd?
In het allernaauwst verband met dit gelukkig evenwigt tusschen de zucht tot bezit en winst, met die tot genot en kwistig gebruik, staat wederom eene omstandigheid, niet minder geschikt om de verwoestende uitspattingen der weelde te voorkomen. Immers, waar elders de rijkdommen zich opeenstapelen, het zij de bezitters van uitgebreide landgoederen die in eene prachtige hoofdstad doen schitteren en vloeijen; het zij de overwinnende wapenen van eenen staat den buit der wereld te zaam vergaderen, dat de luister van een hof ergens den zetel van uitwendige beschaving en verfijnd genot vestigt, en van alle kanten nieuwsgierige en rijke vreemdelingen tot zich lokt, altijd vereenigt zich de werkelooze ledigheid met het ruim bezit der vereerde schatten. Doch, wat ook zou meer verleiden, om zijnen rijkdom te genieten, dan deze gevaarlijke vereeniging? De woeligheid van den menschelijken geest; het onaangename ledig van een hart, door geene werkzame belangen bezig gehouden; de zucht om toch op eenige wijze uit te munten; ziedaar wat op vertooning, feestviering en allerlei zinnenstreeling gedurig moet doen denken! Weten wij daarenboven niet, dat het vermaak, ook het uitgezochtste, slechts als verpoozing zijne waarde behoudt? Volop genoten, verwekt het gereedelijk walging, of althans onverschilligheid; en het is de afwisseling, en, bij gebrek aan het schranderste en meest gematigde vernuft, de gestadige verheffing alleen, die geest en zinnen eenigzins kan gaande houden. Wie voorziet dan niet, dat de

{==7==} {>>pagina-aanduiding<<}
buitensporigheid, de overspanning, de uiterste, doodelijke weelde, hier gereedelijk moet ontspruiten? Wie ziet hier, met hare uitbotting, niet gereedelijk het vergift der goede zeden overvloedig aangekweekt? Wie ziet niet de uitspraak der geschiedenis, te dezen opzigte, teffens verklaard en gestaafd? - De zoogenaamd schraapzuchtige koopman, daarentegen, verlaat zijne zaken niet; en zijne werkzaamheid wordt te uitgebreider, hoe meer zijn vermogen toeneemt. In eene handelstad vindt zich de rijkste zoo wel, als de behoeftigste, met bezigheden bezet. Alleen na den afloop van het woelige dagwerk, aan het einde der welbestede week, geniet hij de rijke vruchten zijner nijverheid. Dan is de rust reeds genot; dan vorkwikt de enkele aanblik der vrije natuur; dan heeft de bloote gezelligheid eene hooge waarde. Zou hier de duizendkunstenaresse, weelde en mode, worden ingeroepen, om ten minste eenige beweging in de vervelende eentoonigheid te brengen? Is het hier, dat zij eerst werd aangekweekt, dat zij hare aanlokkelijke voortbrengsels over de aarde verspreidt? Vraagt het de geschiedenis uwer vaderen, mijne hoorders! vraagt het uwe ondervinding van vroegere dagen; vraagt het nog heden de dagelijksche ervarenis, of iet anders dan uitlandsche hesmetting, dan verwijfde lediggangers, en het gespuis, aan den handel vreemd, zoo vele dwaasheden en verkwistingen invoerde, die de handel zelf als zijnen ondergang vloekt en schuwt? Neen, het is in geene koopstad, dat de rijkdom het eerst weelde en zedebederf ten gevolge heeft. Zoo ergens, dan is deszelfs bezit, deszelfs noodwendig aanzijn ter bevordering van veel goeds, hier in vertrouwde handen. Langzaam ontspruiten er de beschavende kunsten, met al het schoone en aanminnige, dat de ontwikkeling der edele menschheid gewoon is aan te voeren. Langzaam rijpt er de vrucht, die des te gaver en duurzamer is. Langzaam, maar zeker, werkt de handel, langs dezen en vele andere wegen, om het menschdom op de
pa-
{==8==} {>>pagina-aanduiding<<}
den van rede en gevoel de belangrijkste vorderingen te doen maken.
Doch, ik bespeur dat het tijd is, om tot het tweede gedeelte mijner verhandelinge over te gaan. Hetzelve moet bestaan in de verdediging tegen het verwijt zelve der hebzucht, als voerende tot al de jammerlijke en zedelooze uitersten der eigenbaat.
Wat de zaak in het algemeen betreft, het is zeker, dat het verlangen naar rijkdom, met de gelegenheid tot deszelfs verwerving, veelal ontwaakt en toeneemt. Verkeerd zou het zijn, te willen ontkennen, dat de hartstogt der begeerigheid naar velerlei bezitting in dén koopmansstand werkzamer is, dan waar de gedrukte landbewoner naauwelijks aan verbetering zijner omstandigheden kan denken. Even zeer loopt in het oog, dat deze opgewekte drift niet altijd de perken der zedelijkheid zal eerbiedigen; dat zij, bij gebrek aan geweld, op listen en lagen dikwijls zal zijn bedacht; en dat, in één woord, velerlei onkruid zal opschieten uit den vlijtig bewerkten en rijkelijk gemesten akker. Maar, is dit een waarachtig verwijt? Verschilt de handel, die de hebzucht opwekt, te dezen aanzien van elk ander bedrijf, dat de eerzucht of eenig ander verlangen gaande maakt? Zal de mensch zijne krachten ontplooijen, mijne hoorders; zal hij worden, wat hij naar zijnen aanleg worden kan, en worden moet; zal zijn ontwikkelde geest eene nieuwe schepping daarstellen in de natuur; zullen kunsten en wetenschappen, zal beschaving, zedelijkheid en godsvrucht zèlve bloeijen en gedijen, - de uitgelokte begeerte moet de eerste springveer van dat alles zijn: zonder drift, zonder vurig bejag en inspanning van ligchaam en geest, geene menschelijke volmaking op aarde. Het is der moeite niet waardig, dusdanig betoog te voeren. De wilde, met zijnen toestand te vreden, met eenen beteren onbekend, en door geene begeerte geprikkeld, sluimert, eeuw uit eeuw in, den zelfden loggen slaap der halve dierlijkheid voort. De oude Athener, daarentegen,

{==9==} {>>pagina-aanduiding<<}
door bekwaamheid in staat tot de hoogste waardigheden op te klimmen, den schoonsten roem te genieten, of den rijksten schat te vergaren, voerde, in weinig tijds, wetenschap en kunst ten hoogsten top. De driften zijn voor den mensch, wat de wind voor het vaartuig is. Wat baat het roer, zonder den wind? Hoe kan het zijne werkzaamheid uitoefenen, zonder deszelfs vaant? Of, hoe zouden wij ons hier reeds kunnen beroemen, gelijk de bootsgezel de ligte jol met eenen enkelen riem, alzoo onze krachten en vermogens door den éénigen invloed der rede en welwillendheid in volle werking te kunnen houden? Neen, hier is de prikkel der zinnelijkheid noodig. Hier moet genot, eer en grootheid in het verschiet zijn geplaatst, als het geliefde doel van ingespannen bejaging. Hier hebbe worsteling, ijverzucht, werking en tegenwerking plaats, ten einde het leven van den geest en de bloem der menschheid eenmaal in vollen luister gloren. De oorlog zelf, dat monster, mist, bij deze beschouwing, geenen lof, die ons ten minste deszelfs aanzijn in Gods schepping begrijpelijk maakt. De twisten, die steeds in het rijk der letteren woedden, het geheiligd gebied der wijsgeerte inzonderheid nimmer ontzagen, en tot het rijk des vredes toe scheurden en verdeelden; ook die twisten deden veelal het licht der wetenschap opwakkeren, en de waarheid in zuiverder en helderder glans aanschouwen. En, zouden wij dan behoeven te vragen, of de koophandel in dezen lof deele? Zouden wij noodig hebben, u te doen letten op de werkzaamheid, die hij overal in beweging brengt? Zouden wij de voordeelen, niet slechts der wereld in het algemeen, maar in het bijzonder den vaderlande en het eigen volk, aan ruime ontwikkeling toegevoerd, voor u hebben op te sommen? Neen, hier heerscht de nijverheid, de kunstvlijt. Hier wordt velerlei wetenschap en kunst, als onontbeerlijk, gekweekt, en ten top van volmaaktheid gevoerd. Hier wedijvert bekwaamheid met bekwaamheid, beleid met beleid, ijver met ijver, om
het best in zijne on-
{==10==} {>>pagina-aanduiding<<}
derneming te slagen. Hier moet gij welhaast den zetel van alles vinden, wat het menschelijk vernuft en de menschelijke vermogens tot de hoogste eer verstrekt. ô Mijn vaderland, uit de baren opgerezen, op onvruchtbare moerassen gevestigd, door schamele visschers bevolkt, maar eenmaal de verwondering, de roem en de schrik der aarde; hoe voldingt gij dezen lof des handels! Neen! dat voorregt staat gij aan niemand af, hoe trots Brittanje op hare beurt den waterstaf moog zwaaijen, hoe zeer zij den aanschouwer verbaast door het ontzettende harer ondernemingen en harer werken. Ook Venetië werd reeds vroeger, van eene schuilplaats der vlugtelingen, op de ondiepten en dorre platen der Tyrreensche zee, de vorstin der wateren en de kroon van het beschaafd Europa. Ja, waar wij, in oude of nieuwe geschiedenis, in oude of nieuwe wereld, den handel vinden gezeteld, daar vinden wij den mensch, als heer der aarde, in zijnen schoonsten stand.
Hoe zeer nogtans dit alles niet wordt ontkend, men blijft beweren, dat de koophandel met bijzondere, schandelijke ondeugden steeds gaat gepaard. De eerste zou zijn, eene slordige gehechtheid aan het geld zelve, dat men hier, niet als middel, maar als doel zou beschouwen, in staat om alle andere gebreken te bedekken en te vergoeden. Dit zou gepaard gaan met minachting zoo wel van elken behoeftigen, als hardvochtige overlating van denzelven aan zijn eigen nood en ramp. Men zou er, om lief of leed, van zijnen schat niet kunnen scheiden, maar dien steeds met Argus-oogen bewaken, en bij elke gelegenheid het bekrompenste en ongevoeligste karakter aan den dag leggen. De rijkdom, zegt men, is des koopmans éénige God; hij kent of dient geenen anderen. Op denzelven steunt en vertrouwt hij. Wien zou hij behoeven; wien zou hij naar de oogen hebben te zien; wien schromen aan zijne belangen op te offeren? Helaas! zoo deze schets eenigermate naauwkeurig ware! Helaas! zoo zich velen aan deze ondeugden schuldig vonden, en de opge-
{==11==} {>>pagina-aanduiding<<}
wekte drift naar rijkdom hier zulke menschonteerende gevolgen had! Doch, mijne hoorders, eenigzins algemeen is gewis die besmetting niet. Hoe! zou de koopman, wien het goud vaak zoo ruim tegenstroomt, de karigste met dat goud zijn? Zou hij, die den zegen des Allerhoogsten, de medewerking van tijd en toeval, van wind en stroomen, zoo zigtbaar behoeft en dikwijls ondervindt, de ongodsdienstigste wezen? Zou de man, die meermalen, met weinig begonnen, door eigen vlijt tot hoogen stand opstijgt, en wiens fortuin nooit zoo onwankelbaar als dat des rijken erfgenaams van uitgebreide landgoederen kan worden, - zou hij zijne gelijkheid met den minsten, zou hij deugd en bekwaamheid, als den zekersten grond van geluk, zou hij de nederigheid, als een afhankelijk schepsel, vóór anderen uit het oog verliezen? Neen, Hollander! gij kendet nooit den trots, elders door de hoogste standen gekoesterd. Neen, Hollander! uwe weldadigheid
en uwe godsvrucht hebben altijd uitgeblonken, en uwe vijanden beschaamd. En volgt de Brit niet nog hetzelfde spoor? Is het niet altijd en overal gebleken, dat niemand eigenlijk minder, dan juist de handelaar, aan het geld is verkleefd? Konden ooit onze eigen gewesten, meer landwaarts in gelegen, met dit wedijveren, wanneer het de redding van ongelukkigen gold? Immers, zoo vele godshuizen verheffen het hoofd in ons midden, om, met naam en daad, de vervulling aan te wijzen der Christelijke liefdewet!
Of is het verwijt beter gegrond, dat dit alles slechts moet dienen tot eenige vergoeding der oneerlijkheid, met welke de rijkdom werd bijeengeschraapt? Is het waar, dat bedrog en valschheid hier den voornamen schepter zwaaijen; en de verzekering, het gegeven woord, ja de eed zelf, zoo veel als niets beteekenen? Het is inderdaad te beklagen, mijne hoorders, dat er gebeurtenissen bestaan, die tegen ons getuigen. Het is te beklagen, dat het algemeen beloop des handels zelf niet geheel kan worden gezuiverd van de blaam der

{==12==} {>>pagina-aanduiding<<}
bedriegerij. Maar, zou het niet eenigzins vergeeslijk zijn, zoo de grootere verzoeking bij den handel ook meer vergrijp ten gevolge had? Heeft die verzoeking niet hetzelfde gevolg bij den krijgsman, schoon door de eer boven alles gedreven, zoodra de verslapte tucht, op den vijandelijken bodem, daartoe gelegenheid geeft? Ja, staat het in dit opzigt wel zoo schoon met de geroemde onschuld der landlieden, als men elkander heeft nageschreven? Ook de staatkunde veroorlooft zich allerlei listen en dubbelzinnigheden, schoon de vrede en welvaart der wereld op hare besluiten rust. De koophandel, daarentegen, steunt grootendeels op de wetten zelve der eerlijkheid en goede trouw. Waar het onderling vertrouwen ophoudt, daar houdt de handel welhaast op; hij kan er niet bestaan. Inderdaad, waren onze voorouders niet beroemd om de rondheid van hun karakter? Heeft zich het Hollandsch krediet niet tot op heden toe staande gehouden bij afgelegen volken? Hebben wij niet verbaasd gestaan over de wetten, ons vóór korten tijd door hen opgedrongen, die nimmer van handel wisten? Hier stond de kwade trouw geheel op den voorgrond. Hier schenen sielten alle de uitvlugten te hebben bedacht, die sielten konden en zouden te werk stellen, om elken pligt te ontduiken. Ach! wij behoefden onze onderdrukkers uit hunne wetten niet eerst te leeren kennen. Elk verwijt van trouweloosheid, den nijveren handelstaat door hen toegeduwd, was eene proeve der schandelijkste onbeschaamdheid. Ja, zoo het goud nog ergens trouwe overlaat, het is daar, waar koopbedrijf den verleidelijken schat verzamelt.
Het minst van allen wordt doorgaans de waan opgeheven, dat kooplieden althans onverschillig zijn omtrent alles, wat beschaafde, edele en grootsche aandoeningen vooronderstelt en bevordert. Het is bijna duldeloos, den opgeblazen vreemdeling over deze vooronderstelde ongevoeligheid, in het bijzonder van den Hollandschen handelaar, het ijdel geklap te hooren uiten.

{==13==} {>>pagina-aanduiding<<}
Het is waar, men vindt in dezen stand rijke lieden, welken het aan eenen beschaafden geest en smaak ontbreekt. De klimming en daling der fortuin, hier plaats grijpende, brengt zulks natuurlijk mede. Men vindt er zelfs, die de aangeboden gelegenheid daartoe verwaarloosden, zich in de bezigheden van hun bedrijf geheel verdiepen, en inderdaad slechts den koopman en den rijkdom eerbied toedragen. Doch, heeft niet hetzelfde bij den adel, in den krijgsmansstand, ja tot onder de beoefenaars van eenige wetenschap of kunst plaats, die dikwijls even beperkt zijn in hunne zucht, hunne kennis en hoogachting, voor datgene alleen, wat hun eigen is? Geen land, daarentegen, waar de handel bloeide, of met denzelven bloeiden tevens wetenschappen en kunsten. Geen land, waar door koopbedrijf schatten werden opeengestapeld, of gij vindt er meteen wonderen van menschelijk vermogen, of gij vindt er beschaving en weelde. Al vroeger beriepen wij ons op het trotsche Londen, met alle zijne wonderbare stichtingen, schrikverwekkende ondernemingen, bevorderingen van wetenschap, verzamelingen van kunst. Wij beriepen ons op ons eigen dierbare vaderland, sedert lang de hoofdzetel der verlichting en beschaving, en nog misschien alle andere volken vooruit in algemeenheid van goed onderwijs, in bloei van meer dan eene der behagelijkste kunsten. Even zoo konden wij u in verscheiden steden en landen van het schoone Italië rondvoeren, van waar het licht uit den nacht der middeleeuwen het eerst weer doorbrak over gansch Europa. Zoo konden wij, in vroeger tijd, Alexandrië noemen, de toevlugt der Muzen, het brandpunt aller nog bestaande verlichting, de hoogeschool der wereld. Zoo doet ons elke letter nog dankbaar aan de Pheniciërs denken. Zoo bestaat er, buiten den verschrikkelijken krijg, welligt geene kracht of beweging in het groote ligchaam des menschdoms, dat, als de handel, omloop aller bekwaamheden, inspanning aller vermogens, leven en voortreffelijkheid heeft
ontwikkeld. En, zou

{==14==} {>>pagina-aanduiding<<}
de koopman zelf geen deel aan deze vruchten zijns verzamelden schats nemen? Zou hij het niet zijn, die zich deze gedenkstukken sticht, die zich daarin verlustigt, die in zijnen eigen geest verlichting en beschaving kweekt, om den rijkdom waarlijk te genieten? Tuigt hiervan, pronkgebouwen onzer woonstad, en alle gij tempels van beschaafd vermaak! Tuigt er van, felik meritis, woonstede en werkplaats van al wat goed en schoon mag heeten! Tuigt er van, gij kringen, aan toon- of schilder- en vooral dichtkunst gewijd, waar de kweekelingen van Merkuur zoo vaak boven anderen den geest streelen en verrukken! Tuigt er van, vergadering, hier door koophandel te zaam geroepen, om lettergenot te smaken! Tuigt er van, zoo dat het de wereld hoore, en eenmaal, met de waarde des handels, die van Holland erkenne!
Wij hebben onze taak afgewerkt, indien wij u hebben doen zien, dat de koophandel, hij moge dan sommige kwade gevolgen hebben op de vorming van hart en zeden, nogtans voor geen ander bedrijf behoeft te wijken, ten opzigte zijner algeheele strekking. Weegt in de vruchtbare natuur het goede het kwade zeer verre op, hetzelfde valt van den handel te beweren. Nergens houden de goede zeden doorgaans langer stand, bij het toenemen van den rijkdom, dan onder de bescherming van het koopbedrijf. Eerlijkheid en goede trouw, weldadigheid en godsvrucht, achting voor menschenwaarde, en ontwikkeling ook van het meest vergeten talent, is daar meer dan ergens zigtbaar. Ons eigen vaderland levert het schoonste bewijs; even als het ons vaderland is, dat juist den meesten aanstoot van de verwijten lijdt, tegen den koopman aangevoerd.
Zijn wij dan trotsch op onze roeping onder de volken! Geven wij ons aan de vernieuwde uitzigten op handel en zeevaart met even zoo veel ijver en inspanning, als dankbare vreugde, over! Vertrouwen wij, ons niet onwaardig gemaakt te hebben, de oude voor-
{==15==} {>>pagina-aanduiding<<}
regten nog eenmaal te genieten! En leggen wij het inzonderheid daarop toe, dat geene vlek, ook slechte ten halve, op ons blijve kleven! IJver en beschaving - verstandige werkzaamheid en waardige uitspanning - eerlijk gewin en weldadige aanwending; dat dezen onze sprenken zijn, de opschriften van ons leven! Dan, ja dan overtreffen wij zelfs onze vaderen. Dan mogen wij ons als het zout der aarde aanmerken, dat, gezuiverd door het vuur der beproeving, thans blank en schitterend, en volkomen geschikt is, om door uitgebreide betrekkingen het schoonste nut te werken. Welaan, daartoe de vaste voornemens opgevat, de middelen vrolijk aanvaard, en al de krachten opgeroepen, gezeteld in den menschelijken geest! Daarop gehoopt! dat verbeid! dat gewerkt, verworven, en aan ons kroost nagelaten, tot eene duurzame erfenis!




Brief, aan den redacteur der Vaderlandsche Letteroefeningen, over het verslag van de redding eens drenkelings door den keizer van Rusland.

Wel Edele Heer!

In No. XV van uw geacht Maandwerk gelezen hebbende een Verslag van de redding eens Drenkelings door Z.K.M. den Keizer van Rusland, openbaar gemaakt door de Koninklijke Maatschappij, ter bijbrenging van Schijndooden, te Londen, bl. 733 en volgg., en niet zonder zeer groot genoegen, met bewondering tevens voor de uitmuntende hoedanigheden van den Monarch, die tegenwoordig het oog van geheel de wereld op zich gevestigd houdt, zij het mij als Nederlander vergund, U een tweetal bedenkingen, met alle bescheidenheid, voor te dragen, voortgesproten, de eene, uit gepaste belangstelling in alles, wat den roem van Nederland kan doen voortduren, de andere

{==16==} {>>pagina-aanduiding<<}
uit ware zucht tot behoud mijner natuurgenooten, in oogenblikken, in welke het behoud van het dierbaar leven zou kunnen afhangen van óf juist óf verkeerd toegebragte kunsthulp. Uw Tijdschrift tot beide oogmerken bevorderlijk kunnende zijn, zal uwe heuschheid mij geene plaats aan dezelve kunnen weigeren.
Het verhaal van de uitmuntende daad des Russischen Monarchs is van eene soort van inleiding voorzien, welke, overgenomen uit een buitenlandsch Tijdschrift, welligt onkundig van het bestaan der Maatschappij tot redding van Drenkelingen in ons Land, of van den tijd van derzelver oorsprong, nogtans, in het Nederduitsch vertaald, en door Nederlanders gelezen, geschikt is, om hen te berooven van het genoegen, derzelver Maatschappij niet in de eerste plaats vermeld te vinden. En echter, die plaats komt haar toe! Niet voor ruim veertig jaren (Ao. 1774, gelijk de inleiding opgeeft, bl. 733 en 734) werd de gestichte Engelsche Maatschappij het voorbeeld van navolging voor verscheiden andere, in verschillende deelen van Brittanje, zoo wel als op het Vasteland, maar acht jaren vroeger ontsproot het bestaan onzer zoo nuttige Inrigting (Ao. 1767) te Amsterdam, en gaf later (Ao. 1774) het eerst aan onze naburen, de Engelschen, het denkbeeld van het daarstellen eener soortgelijke Inrigting, onder den titel van Humane Society, instituted in the year 1774, for the Recovery of Persons, apparently drowned; terwijl ook omtrent dezen zelfden tijd in Frankrijk de oplettendheid op dit belangrijk Instituut werd gaande gemaakt en bevorderd door den menschlievenden pia, blijkens zijne uitgegevene Details des succes de l'Etablissement que la ville de Paris a fait en faveur des Noyés, Par. 1774. 12mo; waarna de gevolgen der eerst in Nederland oorspronkelijk gevestigde Inrigting zoo heilzaam waren, dat, op het voorbeeld der Nederlanders, eerst de Engelschen en Franschen, daarna de Regeringen der steden Hamburg, Venetië, Padua, Milaan,
Petersburg, Weenen, Dresden, Brus-
{==17==} {>>pagina-aanduiding<<}
sel, Bern, Straatsburg en Berlijn, elk voor zich, soortgelijke menschlievende Instellingen hebben gegrond, allen met meerder of minder gelukkig gevolg. Men zie de Historie en Gedenkschriften van de Maatschappij tot redding van Drenkelingen, opgerigt binnen Amsterdam Ao. 1767. IIIden Deels 2de Stuk, Narede, bl. 869 en volgg.
Zoo veel van de eerste der bedenkingen. De tweede betreft de behandeling van den Drenkeling, onder het oog van den edelmoedigen Keizer, ondernomen en volvoerd door Hoogstdeszelfs Eersten Heelmeester, Dr. weilly; waarin ons bijzonder heeft getroffen het zoo spoedig besluiten van gemelden Heelmeester tot het doen der Aderlating; blijkende ook de nutteloosheid dezer poging, daar het bloed niet vloeide, en na meer dan drie uren tijds geene teekenen van leven zich voordeden (bl. 736.) Nu besloot de Heelmeester des Keizers nogmaals tot de aderlating, op aandrang des edelmoedigen Monarchs. Thans begon het bloed te vloeijen, en de eerste zuchten van den lijder werden gehoord. Dat de aftapping geene oorzaak dier zuchten kan geweest zijn, maar dat dezen eene in werking gebragte ademhaling waren, en de vloeijing van het bloed daarvan afhankelijk was, is elk bewust, wien de ademhaling en daarvan afhangende omloop des bloeds bekend zijn. Uit het gevolg in dezen tot herstelling, laat zich geen besluit trekken tot de nuttigheid der aderlating in dit geval. Drie uren te voren toch vloeide er geen bloed, wijl er geene ademhaling was; en onder het herstellen van deze verrigtte de Heelmeester de aftapping des bloeds, niet zonder gevaar voor den Lijder. Het voorbeeld, derhalve, in uw geacht Maandwerk zou, door deszelfs aanzien en luister, in de navolging schadelijk kunnen worden, zoo Nederlandsche Lezers, door de overigens edele daad, werden verleid, om, in hopelooze gevallen, de redding eens schijnbaren dooden, door aderlating, op dit voorbeeld, te beproeven.
Naardien derhalve het gelukkig gevolg, zoo men het

{==18==} {>>pagina-aanduiding<<}
dus mag noemen, zou kunnen verlokken tot navolging, zij, onder vele andere, het volgend voorbeeld ter waarschuwing! Ik kieze hetzelve uit het zeldzaam werkje, ten titel voerende: Die Kunst ertrunkene Menschen wieder zu erwecken, u.s.w. durch einem Academicum Curiosum, (l. schröck?) in 4to. Aldaar vindt men, s. 56, verhaald, dat eene jonge, frissche, volbloedige Dienstmaagd in het water gevallen zijnde, uit hetzelve, na verloop van een kwartier uurs, werd getogen; dat de Schrijver de Schijndoode bij zijne aankomst dadelijk de regter halsader deed openen, en de ader op den arm tevens; dat hierop uit de eerstgemelde eenig bloed, met een straal zelfs, te voorschijn kwam, doch niet zoo gereedelijk uit de laatste opening; en dat, niettegenstaande dit alles, de teekens van leven op nieuw weder zoodanig verflaauwden, dat, er de dood op volgende, alle verdere pogingen nutteloos werden. Het flaauw wederkeerend, en door overige hulpmiddelen, in het verhaal vermeld, opgewekt leven, is, mijns inziens, door te vroegtijdige aderlating weder bezweken, en de niet kunstmatige hulp zonder gevolg gebleven. Te regt dus waarschuwt de Nederlandsche Maatschappij, bij derzelver laatste Bekendmaking, van den 1 April 1803, Art. 7. ‘De warmte in het ligchaam des Drenkelings weder opgewekt, en de polsslag hersteld zijnde, en niet eerder, kan men eene aderlating in het werk stellen, welke niet op eenmaal te ruim behoort te zijn, maar liever, indien 't noodig is, weder herhaald te worden. De verschijnselen, die de aderlating noodzakelijk maken, zijn, groote volbloedigheid, en loodkleurige opzetting der vaten van het hoofd en aangezigt, slaapzucht, of benaauwdheid. In teedere en zwakke voorwerpen kan de aderlating nadeelig worden.’ - De ontwikkeling van de gronden, op welke deze voorschriften steunen, ligt eenigermate buiten de bedoelingen
van uw geacht Tijdschrift, en buiten de bevatting van het meerdergedeelte van deszelfs Le-
{==19==} {>>pagina-aanduiding<<}
zers; weshalve wij dezelve ook hierom niet zullen opgeven, vergenoegd, zoo de twee geopperde bedenkingen de eer van de oudste en Nederlandsche Maatschappij mogen gehandhaafd, en het gevaar eener onberadene behandeling van schijndoode Drenkelingen voorgekomen hebben. De bereiking van beide deze oogmerken van uwe heuschheid, als Redacteur van dit, ons Land sinds lang vereerend, Tijdschrift, verwachtende, heb ik de eer mij te noemen

Uwen bestendigen Lezer, N.N.
Amsterdam, 15 Dec. 1814.

Gedenkschriften van Renée Bordereau, gezegd Langevin, betreffende haar soldaten-leven in de vendée, door haarzelve verzameld, en, op derzelver verzoek, medegedeeld aan mevrouwen***.

(Uit het Fransch.)

De eer der Fransche wapenen schittert met eenen onsterfelijken luister, te midden van de schande en buitensporigheden der omwentelinge. Wij zijn aan onze overwinningen verschuldigd, niet onder de volken tot den uitersten trap van verachtelijkheid te zijn gedaald. De tijdgenooten weten, en de nakomelingschap zal opmerken, dat, zoo de misdaden, in die beschreijenswaardige dagen bedreven, het werk der partijschappen zijn, de eer onzer legers geheel aan de natie behoort.
Het doorluchtig huis onzer Koningen, zoo langen tijd gebannen uit dit rijk, dat aan hetzelve twee eeuwen roems en voorspoeds verschuldigd was, heeft in zijne ballingschap altijd den moed onzer krijgers vereerd; en heden, alle de misdrijven vergetende, herinnert het zich slechts onze zegepralen en onze ongelukken.

{==20==} {>>pagina-aanduiding<<}

De vrouwen, die, gedurende de beroeringen der omwentelinge, zoo dikwijls eenen heldhaftigen moed, eene verhevene opoffering aan den dag leiden; die den dood trotseerden, om de deugd te wreken, en het staal der moordenaren, om de slagtoffers te redden, - de vrouwen hebben mede in de rijen der dapperen hare heldinnen gehad, aangespoord, min door de zucht tot beroemdheid, dan door die voor het vaderland, en wier meerendeel zich enkel wapende om de regeringloosheid te bestrijden en de zaak der Koningen te verdedigen. Zij onderscheidden zich vooral in den oorlog der Vendée, waar Franschen, voor de wederoprigting van den troon en het altaar gewapend, tegen Franschen vechtende, die de verpligting tot gehoorzaamheid niet konden beredeneren, van zelve eene lange en bloedige reeks van voorspoed en rampen moesten aanbieden.
Onder deze strijdhaftige heldinnen, zoo standvastiglijk getrouw aan haren Souverein, wie de zwakheid eener vreesachtige en teedere kunne op het slagveld nooit verried, zal men in den eersten rang moeten plaatsen renée bordereau, gezegd langevin.
Van arme, maar niet gemeene, ouders geboren, in het dorp Soulaines, bij Angers, had zij twee-en-veertig personen van hare familie in de eerste tijden van den opstand zien omkomen; en haar vader werd zoo even onder hare oogen vermoord, toen zij, in hare wanhoop, zwoer, hem te wreken. In mansgewaad, met een snaphaan met twee loopen, vertrok zij naar de Vendée, waar zij, schoon ze hare kunne onder den naam haars broeders hiacinthe bedekte, welhaast alleen bekend was onder dien van langevin. ‘Ik nam,’ zegt zij, ‘het besluit, mijn ligchaam den Koning te obetreffenderen, mijne ziel Gode te wijden; en ik zwoer te zullen vechten tot den dood of de overwinning.’ In de eerste gevechten voelde zij haren moed wankelen, en riep, met de armen ten hemel uit-
{==21==} {>>pagina-aanduiding<<}
gestrekt: Goede God! zult gij mij niet meer harts geven, om uwe vijanden te bestrijden? - ‘Sedert dien tijd,’ vervolgt zij, ‘heb ik voor niets meer gevreesd.’
Wij zullen onze heldin op de verbazende loopbaan harer togten slechts ter loops volgen. Zij diende onder de Heeren de lescure, de bonchamp, de la roche-jaquelin, stofflet, den Prins de talmont. Zij bevond zich bij de veldslagen van Thouars, van Saumur, van Mans, van Savenai; bij het beleg van Nantes, van Angers; bij meer dan tweehonderd gevechten, waar zij zich, gedurende zes jaren, onderscheidde door eenen geestdrijvenden moed, die naar eenen geweldigen hartstogt der ziele geleek, welken de enkele liefde tot den roem niet kon inboezemen.
Altijd bij de voorhoede en op de gevaarlijkste posten, het zij te paard of te voet, de laatste op het slagveld, besliste zij de overwinning, of verzekerde, op ongelukkige dagen, den terugtogt, nam de gewonden achter zich op het paard, en vocht al vlugtende. Door haar voorbeeld en hare standvastigheid schraagde zij de ter neêrgeslagen geesten in tegenspoed. Altijd onvermoeid, mogten hare makkers voor de behoefte aan rust bezwijken - zij waakte gedurende derzelver slaap. Zij mogten door eenig gevaar bedreigd worden - zij offerde zichzelve op, om hen daartegen te beschermen. Zoo, in dezen bloedigen en verderfelijken oorlog, renée bordereau met woede vocht; zoo zij zich altijd verschrikkelijk, soms onverbiddelijk, jegens hare vijanden toonde, zij bezigde ten minste even zoo veel ijver als menschelijkheid om de haren te beschermen. Zij stelde duizend malen haar leven bloot, om gebannenen te verlossen, gewonden, grijsaards, vrouwen, kinderen te behouden. Meermalen zag men haar, na de verstrooijing der korpsen, die met haar vochten, wanneer officiers en soldaten tot hunne haardsteden teruggekeerd, of verborgen waren in de bosschen, de dorpen en velden doorloopen, derzelver ontmoedigde

{==22==} {>>pagina-aanduiding<<}
inwoners weer opwekken, ze nogmaals vereenigen, en naar nieuwe gevaren vliegen; hebbende geene andere eerzucht, geene andere gedachte, dan die van de herstelling der Monarchij en de zegepraal van den Godsdienst te verzekeren.
In haren eenvoudigen en naïven stijl, schildert zij met eene ontzettende waarheid al het verschrikkelijke der burgeroorlogen. ‘De Republikeinen,’ zegt zij, ‘werden aangevoerd door hunnen Generaal du houx; terwijl wij werden aangevoerd door zijnen eigen broeder, den Ridder du houx, een onzer dapperste hoofden.’ Een gevecht beschrijvende, des avonds in de heide, bij Laval, geleverd, voegt zij er bij: ‘Wij waren dermate onder den vijand verward, dat wij patronen uit dezelfde kisten haalden, elkander niet onderkennende dan bij het licht van den snaphaan.’
Nimmer toonde men in openbare verschelen zoo vele hardnekkigheid en zoo veel woede. Het was een krijg ter verbranding en uitrooijing. Die van de Conventie hadden het zoo gewild. Hunne dekreten waren verschrikkelijk. Het revolutionair bewind, in de Vendée alle zijne verwoedheid uitputtende, zocht minder te overwinnen dan te verwoesten, en volvoerde dat afschuwelijk en wijduitgestrekt ontwerp van ontvolking, gevormd door kannibalen, die waanden hun leven niet te kunnen beveiligen dan door moorden, en niet wisten te regeren dan door den dood.
Op den geheelen linker oever der Loire, waren de steden, de burgten en hutten aan de vlammen ter prooije gegeven. Men vocht op ruïnen, of in woestenijen. De krijgsgevangenen werden in massa doodgeschoten, of te Nantes, aux Ponts de Cé of te Angers verdronken. Wij hebben aan het hoofd van brieven dit ontzettend opschrift gedrukt gezien: Dood den Intriganten en nutteloozen!.... De woede ontstak de wanhoop; de wraak voerde de wedervergelding aan. Renée langevin kon bij dezen geweldigen roes van bloed

{==23==} {>>pagina-aanduiding<<}
en slagting niet bedaard blijven. ‘Ik vond,’ zegt zij, ‘mijnen oom aan het hoofd eener republikeinsche compagnie. Mij herinnerende, dat hij aan het hoofd der genen was, die mijnen vader vermoord hadden, dat hij den goeden pastoor van ons dorp verjaagd had, en dat, zoo hij gekonnen had, hij tot den laatsten der Koningsgezinden zou hebben ontzield, geraakte ik in zoo hevige woede, dat ik hem den hals afsneed, zonder dat ik hem heb hooren kikken.’
Zij duidt immer de Republikeinen aan met den naam van Blaauwen: dus noemde men ze in de Vendée. ‘Te St. Lambert,’ meldt zij nog, ‘betrapte ik er vier, die ik met eigen hand doodde. Een hunner had een kind van omtrent zes maanden, met twee kuikens, aan zijne bajonet geregen!’.... In een gevecht bij de Ponts de Cé doodde zij een-en-twintig vijanden. ‘Ik wierp mij zoo sterk in het gedrang, dat mijn paard eenen bajonetsteek aan den hals ontving, en ik zelf sabelde links en regts met zoo groote hitte, dat ik het ook eene wond aan het regterbeen toebragt; maar dit alles belette het niet, te loopen.’ Dikwijls verliet zij, om te voet te vechten, haar paard, dat dan vastgehouden werd door den Abt ferré, of den Abt sigogne de sablé. Op zekeren dag, slechts vijf-en-twintig man op de Ponts de Cé bij zich hebbende, maakte zij een zoo sterk vuur op de Republikeinen, levendig vervolgd door de Koningsgezinde armee, dat zij zich in de Loire wierpen, en er kwamen meer dan een duizendtal op deze wijze om. ‘Ik herinner mij,’ zegt de heldin, ‘dat hunne hoeden den oever bedekten.’ Korten tijd daarna verloste zij 450 priesters, die op den berg St. Michel waren opgesloten. Eene andere keer redde zij 800 vrouwen, die te Chemillé zouden verworgd worden. ‘Ik verklaar,’ schrijft zij, ‘dat ik nooit met zoo veel woede gevochten heb, als bij deze gelegenheid. De woestheid der Republikeinen had mij tot razernij ver-
{==24==} {>>pagina-aanduiding<<}
voerd, en ik heb twee in een zelfde oogenblik afgemaakt, den een door een pistoolschot, den ander door een sabelhouw.’
Men ziet uit deze korte aanhalingen uit de Gedenkschriften van renée bordereau, dat zij de kunst van vechten beter nog verstaat dan de kunst van schrijven. Haar stijl is altijd onnaauwkeurig, maar dikwijls krachtig; de daadzaken zijn vermeld met de juistheid en openhartigheid van een' soldaat. Ondertusschen heerscht deze juistheid niet in de dagteekeningen. De tijdrekening schijnt wat verward in het hoofd der krijgster, uit hoofde dat haar verslag uit het geheugen is geschied, achttien jaren na de gebeurtenissen. De uitgever berigt ons, dat dames, door haren rang en haren geest onderscheiden, aan renée bordereau het verslag harer veldtogten gevraagd hebbende, ‘besloten werd, dat men dit verslag bij al deszelfs eenvoudigheid zou bewaren; dat men zelfs de taalfouten niet zou verbeteren; en dat, uit eerbied voor het karakter der waarheid, welk op hetzelve gedrukt is, men het algemeen een tafereel zou aanbieden, zekerlijk grof en onvolmaakt, maar waarin de geloofwaardigheid en rondheid der schrijfster zich in al haren glans zouden vertoonen.’ Men zal deze weinig bearbeide schilderij zonder versierselen, door de heldin zelve vervaardigd, liever hebben, dan of dezelve door een lid der Akademie bijeengebragt, beschaafd en veranderd ware.
Na de bevrediging van de Vendée, werd renée langevin vervolgd, bewaakt, meermalen opgesloten. Hare kunne was nog niet bekend. Het scheen, dat zij geenen vrede goedkeurde, die het altaar ongeeerd, den troon omvergeworpen liet. ‘Op mijn hoofd,’ zegt zij, ‘was al meermalen een prijs gesteld door de Republikeinen, zoo wel in Bretagne als in de Vend e. Er werd, in alle gemeenten, aangeplakt, dat men mij kon dooden en in stukken houwen, overal waar men mij zou ontmoeten, en de

{==25==} {>>pagina-aanduiding<<}
gene, die mijn hoofd leverde, zou veertigduizend franken ter belooning hebben.’ Zij nam de wapenen weer op in 1799, en na den dood der Generaals charetten en stofflet was zij genoodzaakt zich te versteken. ‘Ik was eindelijk zoo ongelukkig geworden,’ zegt zij, ‘dat ik er toe gebragt was, om gedurende den nacht met een paard kalk te rijden, om het noodige levensonderhoud te winnen.’ Welhaast werd zij gevat, en van eene misdaad beschuldigd, waaromtrent zij zich niet kon regtvaardigen, dan door hare kunne te doen kennen. In gaten geworpen, gedurende achttien maanden opgesloten met zinneloozen, geketend en naar den berg St. Michel gevoerd, geen ander voedsel hebbende dan roggebrood, en water van den hemel, in bakken bewaard, heeft zij hare vrijheid, na vijf jaren gevangenis, niet terug gekregen, alvorens Frankrijk, in de terugkomst der bourbons, den vrede en het geluk wedervond.
De Gedenkschriften van renée bordereau zijn versierd met twee omtrekplaten, welker eene de heldin verbeeldt als Vendeesch ruiter, en de andere als vrouw, met de decoratie van de Lelie, die haar door Z.K.H. den Hertog van berry is geschonken.
Het gunstig onthaal, dezer heldinne door Z.M. en de Prinsen der Koninklijke familie aangedaan, heeft haar vertroost over hare rampen en lange gevangenschap. De lezing harer Gedenkschriften, de ongelukken doende kennen, die het gevolg van burgeroorlogen zijn, zou, zoo het mogelijk ware, nog de gehechtheid der Franschen vermeerderen aan hunnen wettigen Souverein, en tevens de verontwaardiging, waarmede het algemeen gevoelen die lieden vervolgt, welke, in hunne verschrikkelijke ontzindheid, ons nogmaals zouden willen storten in den bloedigen chaos eener omwentelinge.


{==26==} {>>pagina-aanduiding<<}

Zuster Martha.

(Naar het Fransch.)
Rien ne rafraîchit tant le sang d'un homme de bien que le récit d'une bonne action.



mairan.
De menschelijkheid heeft hare helden, zoo wel als de roem.
Men bewondert las casas niet minder dan den overwinnaar van Mexico, en men bemint hem te meer. St. vincent-de-paul, toevlugtsoorden voor de verlaten kindschheid en het ongeluk stichtende, is niet minder beroemd dan richelieu, de zee en Rochelle bedwingende, het Huis van Oostenrijk vernederende, en onverzoenlijk overwinnaar van alle zijne vijanden. De naam van fenelon zal even lang leven als die des grooten condé's.
Het is al te dikwijls ten behoeve hunner eerzucht, hunner sortuin en hunnes roems, dat diegenen werken, welke, zich met moed in de loopbaan van den krijg werpende, de aarde verbazen en dikwijls bedroeven door het gerucht hunner bloedige ondernemingen; maar, zichzelven vergetende, handelen bevoorregte wezens, beelden der Godheid op aarde, en schijnen niet te leven dan als vertroostende Engelen voor de menschelijke ellende.
Sedert dat wij, verslag der reizen van Monsieur doende, gezegd hebben, dat Zuster martha, van Besançon, in spijt van zichzelve, was beroemd geworden door hare verbazende weldadigheid, en dat haar naam met verteedering, met eerbied werd uitgesproken, van Calabrië tot aan de bergen van Boheme, en van de zuilen van Hercules tot aan de beijsde boorden van de Newa, vraagt men ons naar geschiedkundige bijzonderheden over deze Dochter der Liefdadigheid. Zie hier, wat wij er van vernomen hebben. Deze bijzonderheden hebben geene versiering van den stijl noodig; misschien zelfs zou deze hare werking verzwakken.
Anna biget, bekend onder den naam van Zuster martha, was, vóór de omwenteling, touriere in een klooster. Zij woont te Besançon, waar zij, sedert verscheiden jaren, geene andere taak, geen ander geluk, geene andere zorgen

{==27==} {>>pagina-aanduiding<<}
kent, dan de gevangenen, zieken en behoeftigen bij te staan en te vertroosten. Alle hare persoonlijke middelen bestaan in een nonnen-pensioen tot twee derden terug gebragt, dat is te zeggen 133 fr., en in den geringen eigendom van een huis en een' tuin, dien zij zelve ten beste der armen bebouwt. Zij wordt in deze vrome werkzaamheden bijgestaan door eene ijverige gezellin, met name beatrix. Met deze geringe middelen doet zij, als 't ware, wonderen van weldadigheid. Geen duimbreedte gronds gaat verloren in den tuin, die geheel bezaaid of beplant wordt met grove groenten. Zoodra er eene kool uitgetrokken wordt, poten Zuster martha of Zuster beatrix eene andere, die voor de behoefte en het ongeluk gaat groeijen.
Zuster martha heeft een' grooten brouwersketel in haar kleine huis doen plaatsen, en daarin wordt sedert lang de soep der armen bereid.
Zeshonderd Spaansche krijsgevangenen waren in 1809 te Besançon aangekomen, in de allertreurigste berooidheid; Zuster martha was er naauwelijks van onderrigt, of zij bevond zich midden onder dezelven, in hunne gevangenissen, in hunne gaten, en welhaast verliet zij ze niet meer, dan om voor deze ongelukkigen al de ondersteuning te zoeken, waaraan zij behoefte hadden. Niets kon hare vindingrijke weldadigheid, hare zorgvuldigheden, haren onvermoeiden ijver weerstaan; zij zegepraalde op de hardheid der harten, op de eigenbaat, op de algemeene behoeftigheid. Zij ging zelve, vergezeld door een' soldaat, die de mand droeg, de inzameling aan de huizen verrigten. Hare wandelingen waren uitgebreid, haar aandrang door de welsprekendheid des harte bezield, en gevolgelijk haar voorraad overvloedig. Zij was geslaagd; zij gevoelde geene vermoeijenis meer; zij was gelukkig.
Op de marktdagen ging de goede Zuster martha, toen 62 jaar oud, aan de deuren der warmoeziers kloppen, en bezwoer hen, haar de gemeenste groente voor de soep der armen te geven. Zij bedelde bij de vleeschhouwers, bij de spekslagers, en ontving, als een kostbaar geschenk, wat smeer, afval en schenkelbeenen. Het brood, tot de soep vereischt, veel te duur zijnde tegen drie stuivers het pond, daar de gevangenen niet meer dan deze geringe bezolding in het geheel ontvingen, vond martha uit, zich brood aan te schaffen voor éénen stuiver, door in alle kostscholen, in alle groote

{==28==} {>>pagina-aanduiding<<}
huizen der stad, de stukken broods op te koopen, welke men kon bijeenschrapen; zij nam ze, met ijver en als een schat, in groote manden mede; stellende dus alles te werk, alles op prijs, om te voldoen aan den honger harer kinderen - dus was het, dat zij de Spaansche krijgsgevangenen noemde.
Hare zorgen bepaalden zich niet tot derzelver voeding. Zij onderhield de zindelijkheid in hunne gevangenissen, door dikwijls het stroo te vernieuwen, dat hun ten leger strekte. Zij waschte met beatrix hun linnen. De loogketel volgde den soepketel op; en des avonds, bij het licht van een lampje, werkte martha, met hare waardige gezellin, om de lappen dezer ongelukkigen te verstellen, was hare uitdrukking.
De teedere zorgvuldigheden van martha verdubbelden, toen de gevangenen ziek werden; men zag haar dikwijls de stad doorkruisen, gaande van de gevangenis naar het hospitaal, waar zij ze henen geleidde, slepende teffens tot drie Spanjaarden met bleeke en blaauwe aangezigten, de een op haren schouder steunende, de ander aan hare zijde waggelende, en de derde, dien zij onder den arm vasthield. Gedurende zes maanden, bezocht zij dagelijks een Officier, die beeneters had, en wiens smarten alleen verzacht werden door de zorgen dezer engelachtige vrouw. Hij stierf; en Zuster martha, het ongeluk vereerende nadat zij het vertroost had, bragt verscheiden militairen, de deelgenooten en vrienden harer liefdadigheid, bijeen, die zich in het wit kleedden; en vormde alzoo eene lijkstaatsie, waarmede zij het sterfelijk overschot des vreemdelings volgde.
Zuster martha werd dikwijls verzocht, de verzoeken der krijgsgevangenen bij den Generaal in te brengen. Hij zag haar op zekeren dag op zijne audientie, en zeide al lagchende: ‘Zuster martha! gij zult wel bedroefd worden; uwe goede vrienden, de Spanjaards, gaan Besançon verlaten.’ - ‘Ja, Generaal,’ antwoordde zij, eenen traan afwisschende; ‘maar de Engelschen komen, en alle ongelukkigen zijn mijne vrienden.’ Treffend woord, en verheven in zijne eenvoudigheid!
Bij de tijding, intusschen, der verplaatsing van de Spanjaards was martha ontroostbaar. Hare bemoeijingen, hare verzoeken, om te verwerven, dat hare lieve krijgsgevangenen te Besançon bleven, waren vruchteloos. Toen hield zij zich bezig met ze te kleeden, en tegen de gestrengheden van

{==29==} {>>pagina-aanduiding<<}
den winter te beschutten. Zij deed door de gansche stad eene inzameling, die groot genoeg was, om, des daags vóór hun vertrek, de zeshonderd krijgsgevangenen uit hare handen hemden en noodzakelijke kleedingstukken naar hunne behoefte te doen ontvangen. In deze omstandigheid vooral schitterden al de schranderheid en al de ijver harer menschenliefde.
De gevangenen waren ontroostbaar: zij moesten haar verlaten, die als de Engel huns ongeluks was. Zij zonden afgevaardigden naar den Kommandant. Zij vroegen, als éénige gunst, dat ten minste één hunner altijd bij Zuster martha bleef. ‘Hij zal haar dienstig zijn,’ zeiden zij; ‘zij zal misschien zwak worden; zij is twee-en-zestig jaar oud. Onze kameraad zal zorg voor haar dragen; hij zal haar vuur aanleggen, hare boodschappen doen, zal haar dienen gelijk zij ons gediend heeft!...’ Deze gunst werd hun geweigerd.
Toen zochten deze ongelukkigen, doch steeds zonder vermogen, zonder gevolg, zelve hunne erkentelijkheid aan Zuster martha te toonen. Zij bezaten mets dan een zilveren Christusbeeld van twaalf duim hoogte; zij deden in hetzelve deze woorden in het Spaansch graveren: Aan Moeder martha, onze weldoenster! en gingen het hunner moeder aanbieden. Zij weende, en weigerde; de gevangenen waren niet minder verteederd dan zij. Zij drongen; zij haalden haar eindelijk over, daar ze riepen: Neen, neen, Zuster martha kan het beeld van der Spanjaarden God niet weigeren!
Zoodanig was, zoo is nog heden dit verwonderlijk wezen. Hare eenvoudigheid, de bedaardheid en kalmte, die op haar aangezigt blinken, bewijzen, dat zij met de menschelijke hartstogten onbekend is. In sergie gekleed, draagt zij een' blaauwen boezelaar, en op het hoofd eene chitsen muts. Zij antwoordt op vrolijken toon op de verwijten harer buurvrouwen, dat zij niet beter gekleed gaat: Is het niet beter, mijne kanten in den pot te steken?
Na den veldtogt in Pruissen, vroeg de Maarschalk oudinot, Besançon doortrekkende, den eigen dag van zijne aankomst, Zuster martha te zien. Zoodra zij verscheen: ‘'t Is op het slagveld,’ zeide de Maarschalk, ‘dat ik u heb leeren kennen. Onze gewonde soldaten riepen: waar is Zuster martha? was zij hier, wij zouden zoo ongelukkig niet zijn!’
Een Kolonen, die, vóór eenige jaren, de stad Besançon aan

{==30==} {>>pagina-aanduiding<<}
het hoofd van zijn regiment doortrok, Zuster martha vernomen hebbende, steeg met haast van zijn paard, en omhelsde haar; gevende aldus in het openbaar getuigenis van zijne dankbaarheid aan deze verwonderlijke Maagd, die hem in eene ziekte had opgepast, toen hij nog slechts onderofficier was.
Zoodra zij in de ziekenkamers komt, staan al de krijgsgevangenen, al de soldaten eerbiediglijk op, nemen hunne mutsen af, en noemen haar hunne moeder.
Men heeft te Besançon, na eenen beroemden veldtogt aankomende troepen, het onthaal zien weigeren, dat de stad hun gaf, zoo Zuster martha het niet kwam deelen. De soldaten gingen haar in zegepraal opzoeken; zij versierden haar met eene hunner medaljes, baden haar den maaltijd te zegenen, plaatsten ze in hun midden, dienden haar, en onthielden zich, uit eerbied voor haar, van allen gesprek, dat hare schaamte zou hebben kunnen kwetsen.
Het grootste deel der daadzaken, in dit stuk voorkomende, zijn bevestigd door acten, die ons onder de oogen zijn gebragt, geteekend en uitgegeven, in het jaar 1810, door den Generaal menard, kommanderende de 6de Militaire Divisie, door den Kommissaris Ordonnateur der zelfde Divisie, door den Generaal doraison, Kommandant van Wapenen te Besançon, en door den Prefect van het Departement du Doubs.
Men vroeg, in 1810, aan Zuster martha, waarom zij geene ondersteuning van buonaparte zocht te verkrijgen, die den armen meer dan haar zou nuttig zijn. Zij antwoordde, dat vrienden haar dien raad reeds gegeven hadden, en verscheiden getuigenissen, op verschillende tijden door de burgerlijke en militaire Autoriteiten uitgebragt, hadden verzameld; maar dat zij niemand te Parijs kende, die hare verzoeken kon ondersteunen. Zij werden ter kennisse van het toenmalige Bewind gebragt, dat zijne vleijers met geschenken overlaadde; en - Zuster martha verkreeg niets voor de ongelukkigen.
‘Deze eerbiedwaardige vrouw,’ zegt de Generaal menard, ‘is te allen tijde de toevlugt, de troost en de trouwe oppasster der zieke krijgslieden geweest. Hoe meer dezen verminkt waren, noe grooter hare edelmoedige bezorgdheid was: waken, vermoeijenis, gebruik harer geldmiddelen, niets was haar te veel; linnen, kleederen, zilverwerk, al haar eigendom in één woord, is verkocht, door haar opgeofferd tot leedverzachting der gewonde soldaten, die haar

{==31==} {>>pagina-aanduiding<<}
met regt als hunne moeder vereerden. Zij is de eerlijke armoede, die haar treft, enkel aan hare menschlievendheid verschuldigd.’ De Kommissaris Ordonnateur voegde er bij: ‘De persoon van Zuster martha verkeert in eenen schijn van aanbiddelijkheid in de oogen van het publiek. Men weet niet onder welke bewoordingen te brengen de behoefte, welke deze vrouw heeft, om ongelukkigen te helpen en bij te staan. Tot hare middelen van bestaan iets toedoen, is nieuwe hulpbronnen voor haren ijver openen, en men is volkomen zeker ten opzigte van het gebruik en de aanwending, die zij daarvan zal maken.’
De tijden zijn veranderd; het lot van Zuster martha, en dat der zieke soldaten, zal ook veranderen. - Deze eerbiedwaardige vrouw was den waardigen Broeder van onzen goeden Koning voorgesteld. Des anderen daags had zij zich onder de menigte begeven, die onder de vensters van het paleis danste, en, in de algemeene vreugde deelende, had zij zelve gedanst. Zij vroeg den Prins eene gunst: ‘Ik sta ze u toe; Zuster martha! gij hebt gisteren al te wel gedanst.’ - Monseigneur! zeide de goede Zuster, david danste voor de Arke. - Zij heeft ditmaal, zonder iets te vragen, alles verkregen, wat haar kan in staat stellen om de loopbaan harer ijverige liefdadigheid te vervolgen.
Zuster martha is thans te Parijs. Z.K.H., Monsieur, heeft haar zelf den Koning willen voorstellen, die haar ontvangen heeft met de goedheid van hendrik IV en de gevoelens van den H. lodewijk.

Voorstelling van Zuster Martha aan den Koning.

Laatstleden vrijdag is Zuster martha aan den Koning voorgesteld. Zij was in de galerij, in welke zich elken dag eene menigte aanschouwers verzamelt, driftig om den Koning te zien, wanneer hij zich naar de mis begeeft, en hem met den kreet hunner liefde te begroeten. Monsieur, die Z.M. voorging, ziet de goede Zuster, gaat naar haar toe, en, haar bij de hand nemende: ‘Gij daar, Zuster martha? Inderdaad, gij ziet er beter dan ooit uit: de weldadigheid verjongt u.’ - Gelijk u onze liefde, Monseigneur! - ‘Het is waar, dat ik zoo onthaald ben, dat ik mij even zoo veel tijds verjongd gevoel, als ik van Frankrijk ben verwijderd geweest.’ En, de Dochter der Liefdadigheid bij de hand tot den Koning

{==32==} {>>pagina-aanduiding<<}
voerende: ‘Mijne Zuster,’ zeide de Prins, ‘ik bied u mijnen oudsten Broeder aan.’ - ô Sire! ô mijn goede Koning! riep martha verteederd en verward uit: sedert twintig jaren smeekten mijne gebeden dezen oogenblik van den Hemel; thans zal ik in vrede sterven! - ‘Sterf in vrede, Zuster martha!’ antwoordde de Koning: ‘maar vooraf, leef langen tijd gelukkig!’
Allen, die bij dit beminnelijk en treffend tooneel tegenwoordig waren, hebben hunne oogen nat van zoete tranen gevoeld, ziende eene eenvoudige en zedige Dienstmaagd der Armen door eenen Koning eeren, die op aarde het edelst beeld der Godheid is.

Over de liefde tot zijn geboorteland.

(Uit het Engelsch.)

Onder derzelver overige weldadige uitwerkselen, missen natuurtooneelen nimmer, de gehechtheid te vermeerderen, welke door eenen ieder wordt gekoesterd voor zijn geboorteland. Bewoners van wilde en woeste streken, van uitgebreide vläkten, heiden of moerassen, en der bezige stad, kunnen zichzelven in de afgelegenste gewesten van den aardbol verplaatsen, en nogtans velden en vlakten en heiden en moerassen en straten gelijkende vinden naar degenen, welke zij verlaten hebben, om van tijd tot tijd al de aangename herinneringen op te wekken, welke met hun vaderland in verband staan. Deze herinneringen zijn warm, maar klimmen nooit tot die wilde en ontembare verrukking, welke den bergbewoner en dien van eene afgezonderde vallei bezielt, bij de vermelding van, of slechts de gedachte aan hunne dalen, hunne rotsen, hunne rivieren en hunne bergen. Vandaar bevinden wij, dat de inboorlingen van Walles, van Schotland en van Zwitserland, in ieder tijdvak hunner geschiedenis, merkwaardig zijn geweest door gehechtheid, niet slechts aan hun geboorteland, maar zelfs aan het dorp hunner afkomst. Deze neiging, echter, is zoo algemeen, dat geen land, al ware het ook eene woestijn, zonder genoegen voor den geest wordt teruggeroepen, zoo het slechts ons land is. De Ethiopiër beeldt zich in, dat god zijne zandgronden en woestenijen toereedde, terwijl Engelen gebezigd werden om den

{==33==} {>>pagina-aanduiding<<}
overigen aardbol te vormen! De Maltezer, op eene rots besloten, onderscheidt zijn eiland door den naam van bloem der wereld; en, terwijl de Groenlander, zoo woest en stomp als hij is, de hoogste minachting jegens eenen vreemdeling koestert, houden de Caribbees hun land voor een paradijs, en zichzelven alleen geregtigd tot den naam van menschen! De Mandingoes van Afrika beschouwen hun gewest als het vermakelijkste, en zichzelven als het gelukkigste volk der wereld. De Noormannen, trotsch op hunne woeste bergspitsen, schrijven op hunne rijksdaalders: Geest, trouw, dapperheid, en wat slechts lofselijk is, laat het de geheele wereld tusschen de rotsen van Noorwegen leeren! Vrij vergeeflijker is de trots van eenen Napolitaan, wanneer hij uitroept: Zie de baai van Napels, en sterf!
Het is eene schrandere aanmerking van eenen schrijver over de Atlantis van plato, dat de gouden eeuw niets anders is, dan de herinnering van een verlaten land, doch hetwelk nog het voorwerp is eener teedere gehechtheid. De Afrikaan, ontscheurd aan zijn land en aan al de liefelijkheden des gezelligen levens, naar eene hemelstreek verre over den westelijken oceaan, houdt nooit op om de kust te zuchten, die hij gedwongen is geweest te verlaten; en zijne aanhankelijkheid noopt hem om te gelooven, dat hij, na den dood, zal terugkeeren tot de vaderlandsche gezigten, de verlustigingen van zijn gezin, en het tooneel zijner vorige bezigheden. Bezield door hetzelfde geloof, werd een Groenlandsche jongen aan boord van een onzer Engelsche schepen, na een stuk wegs der reize te hebben afgelegd, door een geweldig verlangen aangegrepen om naar zijne vaderlandsche sneeuwduinen terug te keeren. Door deze hope gespoord, sprong hij in zee, en verdronk, - ten volle overtuigd, dat hij, na den dood, zou gevoerd worden naar de geliefde holen zijner kindschheid, en in de armen zijner ouders.
De Portugesche Joden voeden eene warme genegenheid voor het Koningrijk Portugal. Naar Lissabon zuchten zij, door bezigheid of nooddwang naar andere landen geroepen; en, ver van hun dierbaar Portugal gezeten zijnde, ontbieden zij eene hoeveelheid aarde, ten einde, wanneer zij sterven, in vaderlandschen grond begraven te worden! - Wijlen Lord fife had eene gelijke genegenheid voor Schotland. Het huis, door zijne Lordschap te Westmunster bewoond, was door hem-
{==34==} {>>pagina-aanduiding<<}
zelven gesticht. De aarde, de steen, het hout en heestergewas, was alles uit Schotland aangebragt: zoodat, schoon zijne Lordschap in Engeland woonde, zijn huis op Schotschen grond stond! - Even levendig was de liefde van den Generaal fraser voor het land zijner geboorte. Deze Officier, die te Sarratoga, in de merkwaardige expeditie van den Generaal burgoyne, sneuvelde, was met zoo veel warmte gehecht aan zijn vaderlijk dorp, Glendoe, gelegen twee (Eng.) mijlen van het fort Augustus, in een van de schoonste gedeelten der Hooglanden, dat hij, kort voor zijnen dood, aan eenen vriend verklaarde, liever begraven te willen worden in een der boschjes van het gebergte, uitzigt hebbende op Loch Ness, dan in de Abdij van Westmunster!
Heeft iemand fortuin gemaakt in den handel, op den oceaan of in een afgelegen land? met wat vermaak keert hij terug naar het dorp zijner geboorte, welks ommestreken nooit vergeten zijn, ten einde het overschot zijner dagen aldaar in vreedzame afzondering te slijten! Zijn wij ongelukkig? met welk een somber genoegen herroepen wij voor den geest de weinige korte en gelukkige oogenblikken, welke wij doorbragten naast eenen waterval, op de oevers van eenen stroom, of in de schaduw eener reusachtige ruïne, in gezelschap der genen, die wij beminden, hoogachtten of bewonderden! - Hoe genoegelijk is het ook, in die oogenblikken van (dat ik mij zoo uitdrukke) vergelijkende treurigheid, als vermoeidheid den weetlust verdoofd heeft, en de arbeid lastig of gevaarlijk wordt, de uren van verdriet weg te spelen, door, met geestdrijvend gepeins, voor den geest terug te roepen de geliefde plaatsen onzerjeugd, of die tooneelen, waaraan wij, door herinneringen, bijzonder gehecht zijn: en hoe vermakelijk is het, wanneer we, in een vreemd land reizende, onverwacht komen aan eene plek, naar diegene gelijkende, welke zoo onuitwisschelijk in onze ziel zijn ingedrukt, dat ze nooit kunnen vergeten worden! Met welk eene geestverrukking beschouwde het leger van agricola de vlakte van Perth, en de rivier, zich midden door dezelve kronkelende! Al deze herinneringen, welke zoo aangenaam zijn in een vreemd land, eensslags in hunne ziel oprijzende, riepen ze met verrukking uit: Ecce Tyber! Ecce Campus Martius! ‘Ziedaar den Tiber! Ziedaar het Veld van Mars!’
In den boezem van den ongelukkigen burns, die schitterende, maar uitmiddelpuntige verheveling! barnde de liefde

{==35==} {>>pagina-aanduiding<<}
tot het vaderland met eene kracht, gelijk aan die eens cicero's of chathams. ‘De naam van eenen Schotschen Bard,’ zegt hij in eenen brief aan Mevrouw dunlop, ‘is verre mijn hoogste trots; dien bij aanhoudendheid te verdienen, mijne verhevenste eerzucht. Schotsche tooneelen en Schotsche geschiedenis zijn de onderwerpen, die ik steeds zou wenschen te bezingen. Ik heb geen teederder verlangen, dan het in mijne magt te hebben, niet geplaagd door den slenter des bedrijss, (waarvoor de Hemel weet, dat ik ongeschikt ben!) naar welgevallen bedevaarten te doen door Caledonië, mij neder te zetten op de velden harer oorlogen, rond te zwerven op de romaneske oevers harer rivieren, en te peinzen bij hare statige torens of eerbiedwekkende ruinen, ééns de eerevolle verblijven harer helden.’ - Dit werd hem ontzegd!
De naam van het vaderland, in een vreemd land gehoord, doet gevoelens en denkbeelden van genoegen en verlangen rijzen. St. pierre, op Isle de France zijnde, hoorde, te midden der zuchten, uit de borst eens Franschmans oprijzende, onder de schaduw eens banaanbooms gezeten, hem uitroepen: ‘Mogt ik slechts één viooltje zien, ik zou gelukkig zijn!’ - Maar op dat ongezegend éiland was noch eene eenige bloem in de weiden, noch eene plant van aangenamen geur op de velden.
Bij de vrolijke zoo wel als treurige tooneelen des levens, wordt aan deze herinneringen botgevierd door smaakvolle en beschaafde geesten. De verlichte akenside herinnert zich, te midden der weelde van Londen, de romaneske vertooningen van Northumberland met het levendigst vermaak. Luis de camöens, de roem en het verwijt van Portugal, wiens genie alleen door zijne ongelukken werd geëvenaard, had geenen anderen troost, dan dusdanige herinneringen, gedurende eene lange reeks van jaren. In een afgelegen land, gemarteld door vermoeijenis en gestrengheid, berooid door armoede, wegzinkende onder tallooze rampen, bestonden de eenige gewaarwordingen van vreugde, welke hij genoot, in de oogenblikken, wanneer zijne verbeelding de torens van Lissabon, de bosschen van Cintra, of de rotsen van Coimbra schetste!
Als een inboorling van Zwitserland, welks bewoners; gelijk Lord bolingbroke opmerkt, schijnen gevormd te zijn voor hunne bergen, de boersche en eenvoudige toonen van

{==36==} {>>pagina-aanduiding<<}
den Koezang hoort, welke hem in zijne kindschheid heeft verrukt, rijst er eene heete en ontembare drift in zijne borst, om nog eenmaal de rotsen te beklimmen en de meren te bevaren van zijn vaderlijk Kanton. Als, terwijl hij op en neder wandelt langs de muren van eene uitlandsche fortres, de maan opgaat van achter eene wolk, of een berg in het Oosten, waar zijn geliefd Zwitserland ligt, wordt zijn oog vol tranen, zijne borst hijgt door zuchten, en hij wendt zich, in stilte en benaauwdheid, af van het landschap, dat zoo veel indruks op hem maakt. Hij verlaat het bolwerk, en, wandelende langs de gracht, herroept die kleine stroom de schoone meren van Constans, Zurich of Lucerne voor zijnen geest, en hij vlugt naar zijne kameraden, om zijne treurigheid door hunne woeste en luidruchtige vrolijkheid te verdooven. Een landsman ontmoet hem, die hetzelfde lied gehoord, dezelfde aandoening gevoeld heeft. Zij kennen, op elkanders gezigt, den aard hunner wederkeerige gewaarwordingen; zij vatten elkander bij de hand, en bersten uit in tranen. Het lied, dat eerst hunne zielen in beweging heeft gebragt, doet zich wederom op eenen afstand hooren; geen woord wordt gesproken; zij wijzen naar het Oosten; zij verlaten hunnen post; en, de gedachte aan het vaderland alleen hunne harten vervullende, ontsnappen zij de wacht, en de volgende morgen verrast hen op den weg naar Zwitserland!

Brief van eenen vader aan den redacteur der Vaderlandsche Letteroefeningen, over de betwiste naamgeving aan zijnen zoon.

Mijnh eer!

Mijne vrouw is op gisteren gelukkig van een' zoon bevallen, en bevindt zich bijzonder wél. Gij kunt nagaan, dat er eene groote vreugde over dezen lang gehoopten stamhouder van ons aloud geslacht in mijn huis heerscht. Inzonderheid de oude man, nu voor het eerst grootvader, deelt daarin met zijne geheele ziel. Doch, alsof alle geluk een inmengsel van smart moest hebben, onze blijdschap is door iet geheel onverwachts niet weinig gestoord. Met volle vadervreugde ontving ik dezen zoon in mijne armen, en dankte den Hemel, dat hij als een vrije

{==37==} {>>pagina-aanduiding<<}
Nederlander ter wereld kwam; en de allereerste burgerlijke actus, in welken hij betrokken is, herinnert mij op de onaangenaamste wijze aan de nog overgebleven sporen van het uitheemsche, grillig willekeurige juk. Gij weet, wij moesten voorheen Franschen zijn, of ten minste worden; onze hooggeschatte taal moest zachtjes aan in het vergeetboek komen, en dus ook onze eigenaardige, nationale voornamen. Volgens de wet, mogten geene namen worden toegelaten, ten zij van Heiligen uit den Almanak of den Bijbel, en dergelijke. Ik beken, dat mij deze maatregel geen der minst harden is voorgekomen; en dat ik meermalen tranen heb zien storten, omdat de naam van eenen geliefden bloedverwant, of die eerwaardig en gezegend in de familie was geworden, waaraan de herinnering des roems van het geslacht, ja van het vaderland, was verknocht, niet op den zoon, op den nakomeling mogt worden overgebragt. In onze noordelijke gewesten vooral, waar reeds in vroeger dagen de gehechtheid aan het vaderlandsche sterker dan het godsdienstig bijgeloof was, en de namen der Heiligen dus die der vaderen niet verdrongen hebben, leverde dit het meeste misnoegen en de belagchelijkste herscheppingen, b.v. van Vrouwkje in Euphrosine, op; en hielden de Maires zich veelal genoodzaakt, omtrent de uitvoering dezer wet oogluiking te bezigen. Doch onze Burgemeester (kunt gij het gelooven, Mijnheer?) wij nu nog, dat mijn zoon een Franschman, Italiaan, Griek of Hebreër, geen Germaan, Belg, Vries of Bataaf zij; hij beroept zich op de tot heden toe bestaande wet, en wil naar alles, wat ik hem ten aanzien van het eigenaardig verval dezer wet, nu wij geene Franschen meer zijn of behoeven te worden, heb gezegd, noch naar de ontwijfelbare vooronderstelling van ons hergeven eigen Bewind, dat men in dezen, zonder eenige opzettelijke aanwijzing, wel de vereischte toegevendheid zal gebruiken, maar niet luisteren. Ziedaar den bitteren,
inderdaad zeer bitteren drop in onzen vreugdebeker! Ik kan niet nalaten te wenschen, dat van hooger hand in deze ongelegenheid, althans voor het vervolg, wierd voorzien, en geene schroomvalligheid, stijfhoofdigheid, noch veel minder zucht om weder te keeren tot de wenteling des zoo gelukkig afgewasschen slijks, meer in staat ware het vaderlandsche hart op deze wijze te begroeten. - Ik ben,
Mijnheer!
Uw vlijtige Lezer,
N.N.





{==38==} {>>pagina-aanduiding<<}

Zes maanden te voren; zes maanden er na!

of: De Franschjes, zoo als er wel meer zijn.

On ne peut contenter tout le monde et son pere.



la pontaine.
Ik ben gewoon alle jaren de maand September op het land door te brengen; voorleden jaar sleet ik haar op het kasteel Belrive, welks nieuwe eigenaar, schoon zeer rijk geworden, de goedheid heeft zich steeds mijn vriend te noemen. Destijds had hij bij zich een deel van zijne familie, welke in de grootste ontsteltenis verkeerde. Gedwarsboomd in hunne belangen, aangetast in hunne betrekkingen, spuwden de bloedverwanten mijns vriends vuur en vlam tegen het Hoofd des bewinds, wiens daden zij algemeen berispten; zij haalden met bitterheid al de ongelukken op, die zijne noodlottige eerzucht over Frankrijk had gebragt, en uitten luide wenschen, dat de Hemel toch eindelijk een blik van genegenheid mogt laten vallen op de omstandigheden van den aardbol, dien hij sedert zoo langen tijd scheen uit het oog te verliezen!
Onder de scherpsten was een Mijnheer de leyri, wien de oprigting der Gardes d'honneur zoo even zijn' laatsten zoon ontrukte. Vader van vier kinderen, had hij ze na malkander naar het leger zien vertrekken, waar allen hunne loopbaan geëindigd hadden. De een was als tweede Luitenant in Egypte omgekomen; de tweede, Kapitein der Ruiterij, was in eenen slag in Spanje gesneuveld; en de derde, Chef de Bataillon, in Rusland gewond zijnde, was in de gevangenissen van Kalouga gestorven. Niets evenaarde de droefheid van dezen ongelukkigen vader, die zoo even, zeide hij, afscheid nam van den laatsten zijner zonen. Wij hadden alle mogelijke moeite, zijne smart een weinig te doen bedaren, door hem te dwingen eene hope te koesteren, die wijzelven niet bezaten.
Min bedroefd dan Mijnheer de leyri, maar verwenschende even zeer als hij het stelsel van ontvolking, door napoleon omhelsd, zag Mevrouw de germancy, zijne schoonzuster, met schrik het oogenblik te gemoet, om hare

{==39==} {>>pagina-aanduiding<<}
eenige dochter uit te huwen. Geen der partijen, die zich aanboden, bevredigden de teedere bezorgdheid dezer moeder. Zij vreesde even zeer voor de gevaren van den roem, als voor de wisselvalligheden van den handel; zij kon even min besluiten, eenen militair tot schoonzoon te nemen, die zich de tweede maand na zijne bruiloft met roem zou laten doodschieten, als een koopman, die het eerste jaar na zijn huwelijk bankeroet zou gaan. ‘Bij den spoed, waarmede men onze jonge lieden wegmaait, zal er niet meer overblijven om onze meisjes uit te trouwen,’ zeide Mevrouw de germancy, met eene uitdrukking van smart, die hare dochter aan het peinzen bragt, en de omstanders deed glimlagchen.
Een dik man, die, uit smaak, zich enkel bezig hield met siantieele speculatiën, de Heer clement, neef van den eigenaar des kasteels, hield niet op, de stremming van den handel te bejammeren, en zich te beklagen over het ledig liggen zijner fondsen. De oorlog verlamde alle ondernemingen; en hij preekte tegen den oorlog met een gevoel van verontwaardiging, welke eene groote liefde voor den vrede aanduidde.
Men kwam alle avonden in eene der zalen van het slot bijeen, en deelde elkander den schralen oogst van nieuwstijdingen mede, welke men gedurende den dag met zorg verzameld had: men begrijpt ligt, dat zij niet zeer geschikt waren om het misnoegen te verminderen, of den haat uit te rooijen, dien men buonaparte toedroeg.... Het ging met hem als met de tirannen der Melodrama's, die men bevende aanziet zoodra zij op het tooneel verschijnen, die men smaadt bij het heengaan, en bedreigt zoodra zij verdwenen zijn.
Een enkel persoon koos moedig de partij des bewinds; hetwas de eigenaar van het slot, wiens neef bij korten Divisie-Generaal was geworden. Volgens Mijnheer duperré, regtvaardigde dE noodzakelijkheid al de daden van buonaparte; hij noemde de bezetting van Spanje een grooten staatkundigen maatregel, den veldtogt van Rusland een stout ontwerp, en de terugkomst van Moskow een welverbonden hertogt. Voor mij, ik vond zijn gevoelen wat gewaagd, maar ik durfde het hem niet zeggen; zijne bewondering was zoo sterk, dat het mij onmogelijk toescheen, dat zij de minste bestrij-
{==40==} {>>pagina-aanduiding<<}
ding zou kunnen dulden: de man was, naar mijn denkbeeld, bestemd om onbekeerd te sterven.
In deze stemming waren de geesten, toen ik het slot verliet, om naar Parijs terug te keeren. De gebeurtenissen volgden elkander met zoodanige snelheid op, dat zij, in minder dan een jaar, veranderingen, zonder voorbeeld in de jaarboeken der wereld, hebben daargesteld. Een wettig Koning komt, op de roepstem zijner onderdanen, eene kroon hernemen, zoo lang door de Koningen, zijne voorvaderen, verheerlijkt; de Vrede, zoo dikwijls verworpen uit den schoot van Europa, schiet van zelve toe, om zich naast hem op den troon van Frankrijk te plaatsen; en een enkel mensch maakt in eenen enkelen dag een einde aan de woeling der volken, aan de twisten der vorsten, aan den rouw der natiën!...
Ik zag met groot genoegen den tijd naderen, dat ik gewoon ben mijne bedevaart te doen, en ik beloofde mij voor vast, dit jaar mijn' armen vriend duperré te gaan vertroosten, en mij met zijne bloedverwanten te verheugen.
Met het begin van September begaf ik mij op reis naar het kasteel Belrive.
Zoodra Mijnheer duperré mij zag, liep hij met drift mij tegen; zijn gelaat gloeide van genoegen; hij nam mij in den arm, en verzocht mij eene wandeling met hem in den tuin te doen, alvorens het kasteel binnen te gaan. Verbaasd hem zoo welgemoed te vinden, daar ik gevreesd had hem heel treurig aan te treffen, kon ik niet nalaten op een wreed vermoeden te vallen, en te denken, dat mijn vriend eene of andere booze tijding van den Man van het Eiland Elba had. ‘Wel nu?’ zeide ik al bevende, ‘uw Held heeft uwe bewondering kwalijk gestaafd; buonaparte’ ..... - Spreek mij van hem niet, hernam hij terstond; het is een dwingeland, dien ik altijd verfocid heb. - ‘Ik meende u te hebben hooren roemen op’.... - Zijne stoutheid. - ‘Gij beschouwdet zijne groote daden’ .... - Als misdrijven. - ‘Zijne verheffing....’ - Als eene straffe des Hemels. - ‘Ik verzeker u, Mijnheer duperré, dat gij mij in de maand September des voorleden jaars het gedrag omtrent Spanje hebt afgebeeld’.... - Als eene trouweloosheid. - ‘Den oorlog in het Noorden’.... - Als een dollemansstuk. - ‘Den terugtogt uit Moskow’.... - Als de eerste tuchtiging des grooten misdadigers. Niet dat ik inderdaad niet in een en ander opzigt den man bekwaamheden

{==41==} {>>pagina-aanduiding<<}
hebbe toegekend: hij had een vrij goede tact om lieden van verdienste uit te vinden en te beloonen; hij heeft mijn zoon het kruis van eer geschonken, die hem intusschen niet zetten mogt; zeer natuurlijk, hij nam de gevoelens van zijn vader over! ... Wat mij betreft, ik heb hem niets te danken: hij heeft mij de orde der Reunie gezonden; maar hij was daartoe genoodzaakt door de stem van het algemeen; en bovendien, het was meer om zijnent-dan om mijnent-wil, dat hij het deed. Hij heeft verschrikkelijk met mijn neef geleefd: zoudt gij gelooven, dat hij hem bij zijnen afstand de helft heeft doen verliezen van hetgeen hij hem gegeven had? Ik heb u van zulken man nooit iet goeds kunnen zeggen. Ik zal voorzigtig geweest zijn in mijne uitdrukkingen, omdat onder zijne regering de policie overal hare netten spande; maar in den grond des harte heeft niemand ooit zoo slecht over hem gedacht als ik. - ‘Ach, waarom kan men in den grond des harte niet lezen!’ - ô, Voorzeker! maar daarover wilde ik niet spreken: ik ben verrukt u te zien; ik heb u noodig om de rust onder mijne familie te brengen, die er wel verre af is mijne beginselen te omhelzen. - ‘Hoe!’ - Mijne aanverwanten vertoeven nog op mijn slot; maar wat zult gij zeggen, mijn vriend, wanneer ik u verzeker, dat zij de regering des dwingelands ongaarne missen? - ‘Onmogelijk!’ - Het menschelijk hart is vol van zulke tegenstrijdigheden. Mijnheer de leyri heeft een brief van zijnen zoon ontvangen, die is ontslagen en moet eerstdaags te huis komen; hij is daar wanhopig over. - ‘Wanhopig zijnen zoon weêr te zien? hij,
die zoo bedroefd was bij zijn vertrek!’ - Mijn neef, die naar den vrede zuchtte, schreeuwt het uit, omdat de oorlog geëindigd is. - ‘Waarlijk?’ - Mevrouw de germancy beklaagt den tijd, toen zij hare dochter kon geven aan een Ossicier, die haar weduwe zou gemaakt hebben, alvorens moeder te zijn. Deze lieden doen mij het hoofd draaijen! - Aldus pratende, geleidde Mijnheer duperré mij naar het kasteel; op het oogenblik dat wij binnentraden, hield Mijnheer de leyri den brief van zijnen zoon nog in handen; ik wenschte hem geluk met deszelfs terugkomst. - Och, Mijnheer, zeide hij, beklaag mij veeleer; ik rekende niet meer op dat kind! wat zal ik er van maken? ziedaar zijn stand verloren’ .... - ‘Was het niet zijns ondanks, uws ondanks, dat hij dienst genomen had?’ - Gewis; maar, enfin, het was eene gedane zaak, en ik begreep, dat hij door mijne betrekkingen en een weinig geluk den weg

{==42==} {>>pagina-aanduiding<<}
zou vinden, zoo goed als een ander. Is niet een van zijne broeders Chef de Bataillon gestorven? - ‘Men heeft reden om zich te verheugen, dat hij een gelijk ongeluk ontgaat.’ - Gij moogt zeggen wat gij wilt, men is wel in zijn schik een hoog Officier in zijne familie te hebben. - ‘Voorzeker,’ zegt oogenblikkelijk Mevrouw de germancy; ‘en ziedaar mijne dochter van dat geluk verstoken! Ten minste kon men voorheen Generaals, Kolonels, Staatsraden, en vooral Auditeurs trouwen. Ik weet wel, dat die Heeren in het gemeen het geluk niet mede ten huwelijk aan hunne vrouwen bragten; maar hunne namen, hun rang streelden den hoogmoed en de ijdelheid, en dit genot is niet te versmaden. Bovendien kon men beginnen met een Kapitein te huwen, en van weduwschap tot weduwschap klom men tot een Divisie-Generaal. Die veranderingen hadden wel degelijk hare verdienste. Thans zal men zijn leven moeten eindigen met den eersten man, dien men mag huwen.... Ach!’ voegde zij er al zuchtende nevens, ‘de loopbaan der eere is voor de vrouwen gesloten!’ Ik had haar schoon te bewijzen, dat, volgens haar stelsel van opklimming, de vrouwen niet gelukkig konden zijn dan ten koste hunner mans; zij bleef er niet te minder bij, om de zaak als zeer natuurlijk te beschouwen, en de rampen eener eeuw te beweenen, waarin het zou kunnen gebeuren, dat eene vrouw stierf, zonder weduwe geweest te zijn! Hare dochter scheen mij toe niet van haar gevoelen te zijn; ik meende haar halfluid te hooren zeggen: ‘Ten minste zal ik kunnen kiezen! hetgeen voor een meisje toch altijd aangenaam is.’
‘Och! wat is de eer tegen de fortuin?’ zeide, opstaande, de Heer clement; ‘onder de zeventien of achttien Gouvernementen, die wij gehad hebben, heb ik de mijne vijf of zes malen gemaakt en verspeeld met een gemak, dat ik niet weer zal aantreffen..... De groote rampen sleepten groote opofferingen mede. De landeigenaars, de handelslieden namen toevlugt tot ons om ondernemingen, die dikwijls alle hunne goederen verslonden, maar waarvoor zij tot 15 a 20 ten honderd opnamen. Helaas! thans zal men heel veiligjes en eenvoudigjes handel drijven; men zal het middel der bankeroeten missen om zijne kapitalen te verdubbelen; zoo gij de fortuin wilt najagen, zult gij het betreden spoor moeten volgen, en kiest gij een zijpad, zoo vindt gij de justitie reeds ter halverweg. De ware handel is verloren.’ - Och, dat is wel waar! zeide,

{==43==} {>>pagina-aanduiding<<}
terwijl hij zijn hoed tusschen de vingers frommelde, de tuinman van Mijnheer duperré, die zijnen meester kwam berigten, dat men naar hem vroeg: er is geen negotie meer, en ik ben mee gereneweerd. - ‘Geruineerd?’ zeide met belangstelling en levendigheid Mijnheer de leyri. - Och ja, mijn goed Mijnheer! de afschaffing van de Conscrips breekt mij den hals. - ‘Hoe, jakob! hetgeen het geluk van tien millioenen huisgezinnen uitmaakt....’ - Maakt het ongeluk van het mijne. - ‘Verklaar u.’ - Mijnheer weet wel, dat ik het geluk heb gehad mijn oudsten jongen voor tweeduizend kroonen te verkoopen aan den zoon van Mijnheer de Maire; en ik durf wel zeggen, dat het te geef was, want het was een knappe kerel! Ik had den tweeden aan uw neef afgestaan voor een dozijn zakken franks; en, op het oogenblik dat dit zou aangaan, daar ik nog drie mooije, groote, dikke jongens had, die ik met een zorg had opgevoed..... God help mij! alle kosten verloren.... zie, daar blijven ze voor mijn rekening.... kinderen, die mij onder bonaparte 12 à 15 duizend franks het stuk hadden opgebragt!... Waarachtig, het is hard, mijn goede Mijnheer, op die wijze al het zijne op een stuit te verliezen!
Het discours van jakob maakte op al de gemoederen eenen oogenblikkelijken indruk, dieper dan mijne aanmerkingen waren in staat geweest te doen. Iedereen schaamde zich inwendig, nog met eenige spijt op een bewind terug te zien, waaronder de ontzedelijking tot die hoogte geklommen was, dat een vader zich niet schaamde zijne kinderen op te kweeken om ze te verkoopen!...
De jonge de leyri, die 's anderen daags aankwam, werd nu door zijnen vader met open armen ontvangen, en Mevrouw de germancy beloofde hare dochter, haar vóór het einde des jaars uit te huwen, zonder hare genegenheid tegen te zijn. Uit de blikken, welke de jonge Garde d'honneur haar toewierp, uit het rood, dat de wangen van Juffer elize kleurde, kan men bij voorraad gissen, dat de aanstaande zich wel spoedig zal doen kennen, en dat het huwelijk welhaast zal gesloten zijn.





{==44==} {>>pagina-aanduiding<<}

Nederlands feestviering in november 1814.


Hoe! zou het dankbaar hart thans zwijgen, 
Bij 't feest van Volk en Vaderland? 
Zou 't speeltuig rusten aan de twijgen, 
Daar ieders borst van geestdrift brandt? 
Hoe! zou 't gevoel, dat ons doorstroomde, 
Toen God de dwinglandij betoomde, 
En Neêrland nieuwe veerkracht schonk, - 
't Gevoel, sinds lang gekneld in boeijen, 
Niet met verjongde kracht ontgloeijen, 
Door 't heil des Vaderlands ontvonkt? 
 
Ja, feestgevierd, mijn Landgenooten! 
De dag des jammers is voorbij; 
De lier gesnaard, het hart ontsloten; 
De stroom der Dichtkunst vloeit weêr vrij. 
Geen regters, door 't geweld verkoren, 
Vermeten zich 't gevoel te smoren, 
Beluistren meer de hartetaal: 
De Vrijheid zetelt in ons midden; 
Zij doet ons juichen, danken, bidden; 
Zij zelve viert haar zegepraal. 
 
Gij, God der Vadren! Neêrlands Vader! 
Gij, onze redder in den nood! 
Gij, aller levensbron en ader, 
Ook in uw hulp aanbidlijk groot! 
Gij zaagt ons lijden, ons verdrukken, 
Ons 't duurgekocht bestaan ontrukken, 
En deugd en Godsdienst ondermijnd. 
Uwe Almagt sprak, - en 't rotsgevaarte, 
Verpletterd door zijn eigen zwaarte, 
Stort in, en Hollands heilzon schijnt. 
 
U zij de lof! U eeuwig de eere! 
U zij de aanbidding van ons hart! 
De roem van uwen Naam vermeêre 
Steeds bij 't herdenken onzer smart! 
Gij waart de God der Nederlanders; 
Gij regttet hun gekromde standers, 

{==45==} {>>pagina-aanduiding<<}

Vereenigdet hun hart en geest, 
Verbondt hen met het kroost dier Helden, 
Die Eeuwen nog met eerbied melden, 
Die Neêrlands Vorsten zijn geweest. 
 
Blijf, goede God! blijf ons geleiden; 
Bevestig Gij ons Vaderland; 
Laat, laat uw zegen ons verblijden, 
Verhoogen in der Volkren stand! 
Laat, laat uw Naam steeds zijn geprezen, 
Zoo lang het Neêrlandsch hart zal wezen, 
Zoo lang het Vaderland bestaat! 
Dan rijst het schooner dan te voren, 
En nooit zal 't hart zijn danklied smoren, 
Als 't uwe wonderen gadeslaat. 
 
Ten tempel dan, mijn Landgenooten! 
Den God van Neêrland feestgevierd; 
Geheel uw hart voor Hem ontsloten, 
Die weêr op nieuw uw redder wierd; 
Hem plegtig, eeuwig trouw gezworen, 
Die uwe smeekstem wilde hooren, 
Toen redding schier ondenkbaar scheen; 
Die uit den nacht het licht deed rijzen, 
Nog duizend weldaan zal bewijzen, 
Zoo ge op het pad der deugd blijft treên. 
 
Dordrecht. 
 
K..... 


Welkomstgroet van Elize aan den winter.


Welkom, welkom, lieve Winter! 
Kweeker der gezelligheid; 
Bij vriendinnen neêrgezeten, 
Doet gij mij 't tapijt vergeten, 
Dat uw zuster, Zomer, spreidt. 
 
't Groen tapijt deed de oogen rusten, 
Ja vervrolijkte ons gemoed; 
Keur van liefelijke bloemen 
Deed den mensch een' Schepper roemen, 
In zijn werken groot en goed. 

{==46==} {>>pagina-aanduiding<<}

Kon de Zomer mij verheugen, 
Gij ook maakt mij niet bevreesd; 
Winter! wien uw norsche vlagen 
IJdlen schrik in 't harte jagen, 
Zij zijn voedsel voor mijn' geest. 
 
Zie ik sneeuw, in ligte vlokjes, 
Vallen op het aardrijk neêr, 
't Veld met mollig dons bedekken, 
't Kiemend graan tot schutsel strekken, 
ô! Dan loof ik mijnen Heer. 
 
Ieder vlokje, teeder, zuiver, 
Rein gelijk de dageraad, 
Roept mij tegen, bij 't betreden: 
Meisje! houd zoo rein uw zeden; 
Onschuld zij uw schoonst sieraad. 
 
Zie ik 't bladerloos geboomte 
Vast op stam en wortel staan, 
't Roept mij toe: Zoo zal uw wezen 
Eens voor storm noch rampen vreezen, 
Van uw ijdel schoon ontdaan. 
 
Zie ik hagelbuijen gieren 
En verduistren heel den dag, 
Hoor ik woeste orkanen loeijen, 
'k Voel in mijnen boezem groeijen, 
Voor mijn' Schepper, diep ontzag. 
 
't Spieglend ijs stelt mij voor oogen 
't Gladde van des levens baan; 
't Broze vloertje doet mij lezen: 
Gij hebt voor gevaar te vreezen, 
Meisje! leer voorzigtig gaan. 
 
Lieve Winter! die zoo dikwerf 
Mij uw wijze lessen gaaft, 
Uwe komst doet mij niet schrikken; 
Neen, gij kunt mijn hart verkwikken, 
Daar gij mij met wijsheid laaft. 
 
robedé van der aa. 



{==47==} {>>pagina-aanduiding<<}

Een woord over het hertogdom Parma.

Het Hertogdom Parma met deszelfs onderhoorigheden, aan de Prinses maria louiza en haren Zoon, napoleon charles françois, geschonken, bevat ongeveer driehonderd-tachtig duizend Ingezetenen. De Inkomsten worden geschat op twee millioen Guldens. Landbouw en binnenlandsch bestuur zijn voor zeer aanmerkelijke verbeteringen vatbaar. Dit Hertogdom, eerst bestuurd door de farnèzes, behoorde aan eenen tak van het Huis der bourbons. Oostenrijk bezat het regt van opvolginge. In den jare 1801 verzekerde er zich de Eerste Consul (buonaparte) van, door middel van den Koning van Spanje, die den Hertog moest noodzaken tot eenen afstand, ten behoeve der Fransche Republiek. De Hertog weigerde, op de kloekmoedigste wijze. Eensklaps, op den 8sten van Wijnmaand des zelsden jaars, maakte een heftig kolijk een einde aan zijn leven.

Nog iets over grafschriften.

Het eene denkbeeld wekt het andere op: dit zet levendigheid bij aan het dagelijksch verkeer, en werkt krachtdadig mede ter uitbreiding en volmaking van behandelde onderwerpen in geschriften.
1. Als een algemeen toepasselijk Grafschrift teekende M. vernes aan: ‘Ik besta!’ - dit las men op de buitenzijde van de deur eens grafkelders; aan de binnenzijde stond: ‘Ik besta niet meer!’ - Waarop de gevoelvolle Schrijver aanmerkt: ‘ô Gij, die te veel op het Leven rekent! geef acht op deze deur: de Tijd is nog voor u.... een oogenblik, en hij is buitengesloten!’
2. Aardig is, door ééne letter-verzetting, het volgend Grafschrift: ‘Hic jacet, qui, tribus annis, viginti quatuor procreavit liberos!’ - Men schrijve annis slechts met eene kapitale A., en men wordt verrast door de eenvoudige, aannemelijke waarheid: ‘Hier ligt begraven, die, (niet binnen drie jaren, maar) bij zijne opgevolgde drie echtgenooten, alle Anna genaamd, vier-en-twintig kinderen verwekt heeft.’

{==48==} {>>pagina-aanduiding<<}

3. Allesbevattend is het Grafschrift op den Bouwmeester van de Paulus-kerk te Londen. Geene breedvoerige lofspraak over het genie van dezen beroemden Man en zijne werken: slechts onder zijnen Naam leest men op de zark, die zijn lijk dekt: ‘Bouwmeester van dit Godshuis;’ met het enkele woord: ‘Circumspice!’ (‘Zie rondomme!’) Als verrukt, slaat de aanschouwer het oog her- en derwaarts, en zijne verstomming over de kunst des Bouwmeesters is de grootste lofspraak.
4. Grafschrift op elk groot Man. ‘Voortreffelijke! ontvang den lof en dank, dien elk aan uwe assche toebrengt! Dat uw graf voortdurend onder ons verstrekke tot een gedenkteeken van Vaderlandsliefde, van Weldadigheid en Godsvrucht! Dat aan den voet van het marmer, waarop de beitel des kunstenaars uw doorluchtig gelaat zal graveren, de Zoon leere zijnen Vader te eerbiedigen; de Krijgsman, den roem en zijnen Vorst te vereeren; de Rijkbedeelde, de menschelijkheid te waarderen; de Magtige, den zwakken te beschermen, die tot hem toevlugt nam; en alle de Burgers, het Vaderland en de Deugd lief te hebben en te beoefenen!’

Grafschrift.


Een tweede Pindarus aan IJ en Amstelzoomen, 
Een Vaderlandsche Bard, de roem van Hollands grond, 
Die de echte Godenzang deed van zijn citer stroomen, 
Toen 's Gaulers driest geweld, wat Hollandsch was, verslond; 
Het pronkjuweel der kroon van Neêrlands Dichtrenscharen; 
Der Vad'ren dankbre Zoon, der Muzen hoogste lust, 
Die boezems, koud als ijs, ontgloeide door zijn snaren, 
En Vondel's toon herschiep! - 't is helmers, die hier rust. 
 
J.D. 



{==49==} {>>pagina-aanduiding<<}

Mengelwerk.

Eenvoudige gedachten, over den vermoedelijken zin van het bedenkelijke in de woorden van Paulus, Filipp. III:7-17.

Meermalen was ik onvoldaan bij het lezen der belangrijke betuiging van den Apostel Paulus: Filipp. III:7-17. Het geheel was mij, ja, in zoo verre verstaanbaar, dat Paulus meer en meer naar de volmaaktheid in het Christendom trachtede; en zulks, uit hoofde van de uitnemendheid der kennisse van Christus Jezus, zijnen Heer, en van de rijke belooning, den overwinnaren in de Christelijke loopbaan voorgesteld en toegezegd, en, hier ter plaatse, genoemd: ‘de prijs der roepinge Gods, die van boven is, in Christus Jezus.’ Maar meer duister was mij de nadere ontwikkeling van Paulus doel in dezen. Jezus en de kracht zijner opstanding en de gemeenschap zijns lijdens te kennen; en deze laatste, door aan zijnen dood gelijkvormig te worden: of hij eenigzins komen mogt tot de wederopstanding der dooden, naar vs. 10 en 11. Hoe! dacht ik wel eens, moest Paulus Jezus nog leeren kennen?... Hem, die zich op zoo menige, zelfs gansch buitengewone, wijze aan hem had geopenbaard; dien hij reeds zoo lang en dikwijls aan anderen had gepredikt; zelfs al zeer kort na zijne bekeering, in de Synagoge te Damaskus?.... Moest hij de kracht van Jezus opstanding nog leeren kennen?.... dier opstanding, die de grondslag was, op welken Paulus reeds dadelijk het gebouw zijner leere had opgetrokken; van welke hij de geheele geloofwaardigheid zijner en der andere Apostelen prediking deed afhangen, (1 Kor. XV:14) en welke opstanding hij, als zulk een krachtig bewijs voor Jezus goddelijke natuur, elders aanvoerde?

{==50==} {>>pagina-aanduiding<<}
.... Moest hij de gemeenschap aan Jezus lijden nog leeren kennen?.... hij, die reeds zoo onbegrijpelijk veel voor de zaak van Jezus en van het Evangelie geleden had, gelijk hij zelf, 2 Kor. XI en elders, opsomt, en wij ook, gedeeltelijk in bijzonderheden, uit Lucas tweede boek, de Handelingen der Apostelen, weten?.... Wel, indien Paulus, die zegt ‘de lidteekenen des Heeren Jezus in zijn ligchaam te dragen,’ Gal. VI:17, en ‘in zijn vleesch te vervullen de overblijfselen van het lijden van Christus,’ Koll. I:24, - de gemeenschap aan Jezus lijden nog niet kende: waar blijven dan bijna alle andere Christenen, wier lijden, om Jezus naam en zaak, bij het zijne niet te noemen is?.... En dan nog verder. Hij wilde zelfs aan Jezus dood gelijkvormig worden, of hij eenigzins komen mogt tot de wederopstanding der dooden. Hi, die, met zulke ronde woorden, en zelfs zoo ontwikkeld, de opstanding aller dooden aan anderen leert, hij twijfelt dan daaraan voor zichzelven? - Dit een en ander harmonieerde, oppervlakkig, onderling zoo min, dat ik de noodzakelijkheid gevoelde van eene nadere bepaling van dat kennen en van die wederopstanding der dooden. Ook was het mij niet duidelijk genoeg, wat Paulus eigenlijk bedoelde, in vs. 12 en 13, door datgene, hetwelk hij nog niet gekregen noch gegrepen had, en hetgene de Filippiërs toch, uit hetgene hij hun even te voren geschreven had, zouden hebben kunnen opmaken. Die kennis, waarvan hij, in vs. 10, gesproken had, kon dit niet zijn; want die had hij zelf aldaar opgegeven, als het doel, dat hij zich voorstelde; en dus behoefde hij hen daaromtrent niet, door dat nadere: ‘Niet dat ik, enz.’ voor misverstand te behoeden.
Die wederopstanding der dooden, in vs. 11, kon het nog minder zijn; dewijl hij die, als nog verder af, en dus nog twijfelachtiger, had opgegeven. En toch moest er, korts geleden, iets door hem gezegd zijn, waarin hij, door een verkeerd begrip zijner woorden, ook zakelijk verkeerd begrepen

{==51==} {>>pagina-aanduiding<<}
zou kunnen worden; en hetgene hem tot die herhaalde waarschuwing, in vs. 12 en 13, aanleiding gaf. De volgende eenvoudige omschrijving, met eene allezins geoorloofde verandering in de lezing van den tekst, scheen mij, over dit een en ander, eenig meerder licht te verspreiden; zullende het mij bijzonder aangenaam zijn, indien de eene of andere mede-Bijbelliefhebber, door deze kleine proeve, uitgelokt worde, om, door middel van dit Tijdschrift, of op eenige andere wijze, eene in alle opzigten betere verklaring der woorden in kwestie te leveren.
‘Maar.’ zegt Paulus, na het opnoemen zijner voormalige gunstige uitwendige omstandigheden onder het Jodendom, ‘hetgene mij gewin was, hetgene ik voorheen onder mijne grootste voorregten telde, dat heb ik, naderhand, om Christus wille, als schade aangemerkt. Gelijk het die ook wezenlijk voor mij zou geworden zijn, indien ik met hetzelve ingenomen gebleven ware. En, inderdaad, ik reken ook alle dingen, welke in geenerlei betrekking tot de zaak van het Christendom staan, schade, in vergelijking met de hoogstbelangrijke kennis aan Christus Jezus, mijnen Heere; om wiens wille ik nu al die dingen schade gerekend hebbe, als hoogst nadeelig beschouwe, en niets beters waardig dan om weggeworpen te worden; opdat ik Christus moge gewinnen, Hij geheel mijn deel zij; of liever: opdat ik meer en meer deel aan Christus en zijne verworvene heilgoederen moge verkrijgen, en in Hem, met Hem vereenigd, bevonden worden; niet hebbende mijne eigene regtvaardigheid, of geregtigheid, door de betrachting der Wet; maar eene andere, toegerekende, door het geloove in Christus: (ik bedoel die regtvaardigheid, welke uit God zelven, als de ontwerper en volvoerder van het groote plan onzer verlossing, herkomstig is, en welke men door het geloof deelachtig wordt) opdat ik Hem, namelijk Jezus, meer en meer leere kennen in zijne dierbaarheid en alge-
{==52==} {>>pagina-aanduiding<<}
noegzaamheid (*), gelijk ook de kracht zijner
opstanding, als door welke zijne leer niet alleen volkomen bevestigd, maar Hij ook in staat gesteld is geworden, om ons de verkregene weldaden toe te deelen; en het geloof aan welke ons eene even krachtige aansporing behoort te zijn ter vordering in heiligheid, als hetzelve eene overvloedige vertroosting kan geven onder al de rampen dezes tegenwoordigen levens; alsmede de gemeenschap, welke ook ik aan zijn lijden behoor te hebben, door mij niet alleen, in navolging van Hem, allerlei smaad en verdrukking en vervolging te getroosten, maar ook, als het ware, aan zijnen dood gelijkvormig te worden, door het kruisigen van mijnen ouden mensch, mijn bedorven beginsel, en, alzoo, der zonde te sterven; of ik dan ook, misschien (†), in mijne mate, moge komen tot de (dat is, zijne) wederopstanding van de (§) dooden, en Hem alzoo, al is het dan slechts van verre, ook navolgen in zijn nieuw en Godverheerlijkend leven, en daardoor hoogstgelukkig zijn. Niet, dat ik het doel reeds bereikt hebbe, of reeds, in den eigenlijken zin, volmaakt geworden ben in de kennis en beoefening van het Christendom, door die straks genoemde belemmeringen uit den weg te ruimen, en alzoo dadelijk tot Christus te gaan: ô neen! alles is in mij nog zeer gebrekkig, gerekend naar hetgeen het kan en moet worden; maar ik jaag daarnaar, of ik het ook grijpen mogt: waartoe ik door Christus Je-
{==53==} {>>pagina-aanduiding<<}
zus, om zoo te spreken, ook gegrepen ben; op den weg naar Damaskus, namelijk, toen ik bezig was mij allengs verder van Hem te verwijderen. - Broeders! wat
mij betreft, ik verbeeld mij ganschelijk niet den eindpaal der loopbane reeds gegrepen te hebben; maar dit doe ik: Vergetende hetgene achter is, mij daardoor in geenen deele latende ophouden, en mij uitstrekkende naar hetgene vóór is, jaag ik, uit al mijne magt, naar het voorgestelde doel, ter verkrijging van den prijs der roepinge Gods, die van den Hemel tot ons komt, in en door Christus Jezus.
Laat ons dan, voor zoo veel wij meer volmaakt zijn in het Christendom, dat is tot de volwassenen (*) in hetzelve behooren, allen, op de genoemde of soortgelijke wijze, over dit een en ander denken; en indien gij, in het eene of andere opzigt, daarvan nog mogt verschillen, God zal het u, ook daaromtrent, niet aan het noodige licht doen ontbreken. Doch laat ons vooral, voor zoo verre wij tot denzelfden staat van volwassenheid gekomen zijn, ook naar denzelfden regel wandelen; laat ons daarin niet verschillen, maar volmaakt eenstemmig zijn. Weest allen te zamen mijne navolgers, Broeders! en houdt hen in achting, welke alzoo wandelen, gelijk gij ons tot een voorbeeld hebt.’

Edele Paulus! die zoo durfdet spreken, niettegenstaande de nederigheid, welke u steeds kenmerkte: welk een sieraad waart gij voor de school van Jezus, uwen grooten Meester! - En hoe zeer verdient gij niet, dat ook wij, tot wie gij nog krachtig spreekt, zelfs lang nadat gij reeds gestorven zijt, jaloersch op den adel, welken wij in u zien, en tot welken het Christendom dus den zwakken mensch kan verheffen, ons uwer vermaningen aantrekken, en u tot een voorbeeld stellen!





{==54==} {>>pagina-aanduiding<<}

Oordeelkundige gissing, over Jak. III:6a. Door B. van Willes, Predikant te Nieuwland.

Eene der moeijelijkste plaatsen in het N.V. is voorzeker Jak. III:6, aan welker opheldering nu eens uitlegkunde, dan weder oordeelkundige gissing gearbeid hebben.
Daar het voorbeeld van anderen, die, ieder op zijne wijze, gissingen hebben medegedeeld, mij regtvaardigt, en de meer redelijke uitlegwijze des Bijbels, in onzen tijd, eene vrijmoedige, hoewel niet te stoute, gissing duldt; zoo wage ik het, langs dezen weg, ook de mijne, over deze plaats, aan het publiek mede te deelen. Ik weet niet, of ze reeds vóór mij door iemand is gemaakt; schoon ik mij alsdan moet verwonderen, dat niemand vóór mij deze gissing gewaagd heeft, daar zij zich toch aanstonds en natuurlijk voordoet.
Voor het gewone: Καὶ ἡ γλῶσσα π἖ρ, ὁ κόσμος τῆς ἀδικίας, stel ik, namelijk, bij eene kleine verandering, deze lezing voor: Καὶ ἡ γλῶσσα πυροῖ κόσμον τῆς ἀδικίας. Deze verandering is, dit beken ik, bij gebrek aan eenig kritisch gezag, groot; maar hierin staan ook de overrige gissingen met de mijne gelijk, die daarenboven nog verder van de gewone lezing afwijken.
Met daarlating van andere gissingen, zal ik hier slechts twee van dezelve bijbrengen, om dit mijn gezegde eenigzms te staven. Rosenmuller, b.v., in Scholiis ad h.l., voor een deel hierin voorgegaan door den Syriër, voegt bij de gewone lezing: ὕλη, en veroorzaakt, naar het mij voorkomt, eene vreemde woordvoeging: καὶ ἡ γλῶσσα, π἖ρ, ὁ κόσμος τῆς ἀδικίας ὕλη. Kan, in dit geval, καὶ wel gevoegelijk, vóór ὁ κόσμος, weggelaten worden? De andere gissing is van den Weleerw. j. van slogteren, medegedeeld door Prof. abresch, Annott. in epist. ad Hebraeos, pag. 94, verandert ὁ κόσμος in ὁ λόγος, en heeft daarbij eene

{==55==} {>>pagina-aanduiding<<}
niet minder ongewone woordvoeging: καὶ ἡ γλῶσσα πῦρ, ὁ λόγος τῆς ἀδικίας, οὕτως ἡ γλῶσσα κ. τ. λ. ten zij men het eene ἡ γλῶσσα uitschrappe; maar dan wordt ook deze gissing te stouter (*).
Hoewel ik in deze gissingen in geenen deele het vernuft dier mannen misken, zoo reme men het echter mij niet euvel, dat ik de mijne natuurlijker en eenvoudiger noem; hetwelk ieder mij zal toestemmen, die beide de lezingen, zoo als in oude handschriften gewoonlijk is, aaneengeschakeld, zonder onderscheid van woorden of teekenen, zich dus voorstelt:
(volgens de gewone lezing)



ΚΑΙΗΓΛΩΣΣΑΠϒΡΟΚΟΣ039C;ΟΣ



(naar mijne gissing dus veranderd)



ΚΑΙΗΓΛΩΣΣΑΠϒΡΟΚΟΣ039C;ΟΝ
De Jota (Ι) in het woord πνροῖ kon ligt worden overgeslagen, door het eerste gedeelte der Kappa (Κ);

{==56==} {>>pagina-aanduiding<<}
en daarmede was dan de grond gelegd tot onze gewone lezing: het alsdan bedorven πυρο moest al spoedig overgaan in πῦρ, ὁ; hetwelk nog meer te verwachten was, daar in de vorige zinsnede juist dit woord voorkwam; en wat kon dan: ὁ κόσμον, anders, dan de gewone lezing; ὁ κόσμος, voortbrengen?
Het volslagen gebrek aan eenig uitwendig kritisch bewijs doet mij thans nog aarzelen; hoewel ik anders ligtelijk zou besluiten, om deze gissing als de ware lezing te omhelzen, daar zij zich in hare natuurlijke eenvoudigheid zoo duidelijk op deze wijze vertoont.
Even zeer prijst zich deze lezing aan door den gepasten zin, dien zij in het verband oplevert. Vóór dat ik dit bewijze, moet ik, met een enkel woord, de beteekenis van κόσμον τῆς ἀδικίας uit het verband opgeven. Hieronder te verstaan, de booze wereld, de booze menschen, strijdt volkomen met het gansche redebeleid van jacobus (*); hetwèlk geheelenal het gevoelen van schleusner begunstigt, die in zijn Lex. v. κόσμος dit woord op deze plaats vertaalt (†): abundantia, magna copia, multitudo; eene wereld van zonde, eene menigte van ongeregtigheden, waartoe de mensch in zich geneigdheid heeft. Zoo ook moet, dunkt mij,
κόσμος ἀσεβῶν, eene wereld van goddeloozen, opgevat worden, 2 Petr. II:5; en, met eenige verandering, (door het bijvoegelijk naamwoord ὅλος, en het bepaald lidwoord

{==57==} {>>pagina-aanduiding<<}
ὁ,) Spreuk. XVII:6. naar de Alexandr. vertaling: τοῦ πιςοῦ ὅλος ὁ κόσμος τῶν χρημάτων, τοῦ δὲ ἀπίςον οὐδὲ ὀβολός. d.i. de geloovige bezit de geheele wereld (de geheele menigte) der goederen, alle schatten; maar de ongeloovige zelfs geen obolus.
Onze woorden dan, in verband met het laatste gedeelte van het vorige vers, leveren dezen zin op: ziet, een klein vuur, hoe groot een woud (bosch, sylva) het aansteekt! ook de tong (hoewel zij klein is; verg. vs. 5) steekt, als een vuur, eene wereld van ongeregtigheid, eene menigte van zonden bij den mensch, aan; wanneer zij namelijk, zoo als dit uit het verband blijkt, misbruikt wordt: alzoo is de tong onder de deelen van ons ligchaam geplaatst, welke enz.
Aan het onpartijdig oordeel van deskundigen laat ik het over, om hierover uitspraak te doen. Mag ik hier nog dit slechts aanmerken, dat in de vergelijking, alsdan, elk deel aan het andere beantwoordt? Tegen ὀλίγον πῦρ staat over ἡ γλῶσσα (μικρὸν μέλος vs. 5); ἀνάπτει wordt beantwoord door πυροῖ; en ἡλίκην ὕλην, door κόσμον τῆς ἀδικίας.
Eindelijk vordert deze gissing het verplaatsen noch het weglaten van woorden; hetwelk, door de eene of de andere gissing beurtelings geëischt, volkomen geweigerd wordt door het gezag van alle de getuigen, die, uitgezonderd dat eenige weinigen ὅυτως niet lezen, het vervolg van het 6de vers, even als de gewone lezing is, opgeven; confr. ad h.l. griesbach.




Verslag van merkwaardige genezingen, door de electriciteit te weeg gebragt.

(Medegedeeld door p. van werkhoven, Apotheker te Utrecht.)

Het volgende, door mij uit gilbert's Annalen

{==58==} {>>pagina-aanduiding<<}
der Physik, Jahrgang 1814. Stück 5, vertaalde stuk, acht ik wel der moeite waardig mede te deelen; te meer, daar men, gelijk de Uitgever aanmerkt, misschien van de Electriciteit nog veel te verwachten heeft, indien zij behoorlijk toegediend en met geschikte werktuigen uitgeoefend worde. Mij moest deze zoo spoedige herstelling, in dit geval voorkomende, zoo veel te meer treffen, daar ik zelf, eenige jaren geleden, Mejufvrouw H.... W...., van Amsterdam, alhier in Paushuizen logerende, op even dezelfde merkwaardige wijze, in één oogenblik herstelde. Deze had, door eenen hevigen schrik, hare stem en spraak verloren; kunnende alleen zoo zachtjes en zoo afgebroken spreken, dat men haar bijna niet verstaan, en moeijelijk eenigen zamenhang van hare weinige woorden maken kon. Zij had reeds lang vele geneesmiddelen gebruikt; men had haar meermalen geëlectriseerd, en thans zelfs was men daaraan bezig, zonder uitwerking. Men begon reeds te wanhopen, en besloot, zoo wel van geneesmiddelen, als van de Electriciteit, as te zien, toen ik verzocht werd haar eenige reizen te electriseren; dit deed ik zoo veel te eerder, daar ik aan haren Geneesheer reeds had te kennen gegeven, dat het werktuig, waarmede men haar electriseerde, veel te klein en te slecht ingerigt was. Ten einde van den avond, tot de behandeling bestemd, zoo veel te meer partij te trekken, had ik, om het gezelschap, dat uit hare moeder en meer andere vrienden en vriendinnen bestond, eenige afleiding te verschaffen, eenige kunststukjes, als poppetjes, scheepje, enz. laten bezorgen; terwijl de door mij gebruikte machine eene schijf van 28 duimen had, bij uitstek goed ingerigt was, en zeer sterk werkte. Nadat ik de patiente geïsoleerd had, begon ik haar voor en achter uit den hals vonken te trekken, die vrij sterk waren, en waarvoor zij zeer gevoelig was, zoo dat men
aanstonds hoop had, dat deze behandeling haar meer nut zoude aanbrengen dan de voorgaande: maar hoe zeer was niet ieder verbaasd, daar ik haar eene zeer geringe lading,

{==59==} {>>pagina-aanduiding<<}
met een klein Leidsch fleschje, even boven de schouderbladen door den nek latende gaan, zij op het oogenblik van de isoleerbank vloog, ontroerd en ontsteld hare moeder in de armen viel, overluid en met eene heldere stem uitroepende: ‘Mijn God, Mama, ik spreek!’ - Ieder der aanwezenden was door deze onverwachte genezing zoo aangedaan, dat er niet verder om electrieke kunstjes gedacht werd; maar men kon zich den ganschen avond niet verzadigen met het hooren voorlezen van eenige verzen, op eenen helderen toon en zonder eenige de minste moeite, door de zoo gelukkig herstelde lijderesse. Zij heeft, van dat oogenblik af, hare stem en gemakkelijke, bevallige spraak terug gekregen, en heeft daaraan nimmer weder eenig ongemak gehad. - Ik heb deze bijzonderheid meermalen aan goede vrienden verhaald; doch het geval, waarvan wij nu handelen zullen, gaf mij eerst aanleiding ter openlijke mededeeling; terwijl ik tevens aan ieder, die zich met de behandeling van electrieke genezingen bezig houdt, niet genoeg kan aanbevelen, om, behalve het gebruik van goede werktuigen, ook zoo veel mogelijk de ziel van zijne lijders en lijderessen te besturen. Meer dan ééne opmerking, door mij gemaakt, zoude de noodzakelijkheid van het laatste onbetwistbaar maken; dan, laat het voor tegenwoordig genoeg zijn, zulks met een enkel voorbeeld aan te toonen.
Eenige jaren geleden, electriseerden wij, mijn brave en kundige, te vroeg overleden Vriend van toulon, en ik, eene Dienstmaagd van 36 jaren, welke genoegzaam geheel verlamd was, door de ellendige gewoonte van op hare kousen een' langen, vochtigen, marmeren gang, telkens wanneer er aan de voordeur of door hare meesteres gescheld werd, door te loopen. Zij werd in den beginne bij mij in huis gedragen; maar, na verloop van bijna twee maanden, kwam zij te voet van het huis, waar zij besteed was, naar ons toe; een afstand van omtrent het achtste gedeelte onzer stad. Wij beschouwden haar dus als genoegzaam hersteld; toen

{==60==} {>>pagina-aanduiding<<}
alles, wat wij gewonnen hadden, bijna in ééne week vernietigd werd. Deze ongelukkige verergering was enkel veroorzaakt door de zorg voor haar verder bestaan, daar men haar een weekgeld had ontnomen, waarvan zij tot dien tijd geleefd had, en hetwelk men haar voor haar leven had toegezegd. Zij is, in haren vorigen ongelukkigen en beklagenswaardigen toestand, naar Gelderland vervoerd bij hare bloedverwanten, en ik heb naderhand niet meer van haar vernomen. - Wat overigens de driften, vooral van gramschap, kunnen uitregten, is mij in vorige jaren, bij de behandeling dezer zoo veel geduld vereischende kunstbewerkingen, meermalen gebleken; en eenmaal zag ik eenen Gierigaard, die reeds verre gevorderd was, door de voor hem verschrikkelijke ontdekking van eene geringe, maar in zijn oog onnutte uitgave, op nieuw in eene beroerte vervallen.
En nu, na deze, zoo ik meene, niet te onpas aangebragte inleiding, tot de genoemde waarneming, door gilbert medegedeeld, uit eenen brief van den Hoogleeraar d. thieri aan het Lyceum te Brussel.
‘Vergun mij, Mijnheer! dat ik mij van uw Journaal bediene, om eene daadzaak bekend te maken, waarvan het belang voor de menschheid te groot is, dan dat ik er de algemeenmaking niet op alle mogelijke wijze van bevorderen zou.
In het gevecht te .. werd de Heer .., Officier in Franschen dienst, van een kanonskogel, die, zeer digt boven zijn hoofd, hem voorbij vloog, ter aarde geworpen. Zijne soldaten, die hem lief hadden, stelden zich liever aan het genoegzaam onvermijdelijk gevaar bloot van met hem te worden gevangen genomen, dan dat zij hem verlieten; en het gelukte hun, hunnen Kapitein in zekerheid te brengen. De kanonskogel had echter, door de snelheid, waarmede hij voorbij vloog, eene zoo hevige drukking op het hoofd veroorzaakt, dat zijne tong in den mond als te zamen gedraaid en zoo in elkander gekrompen was, dat men

{==61==} {>>pagina-aanduiding<<}
haar naauwelijks zien konde. Het was hem niet mogelijk, ook maar eenen enkelen toon te articuleren, en hij had het spraakvermogen geheelenal verloren. Te vergeefs wendden kundige Geneesheeren alles, wat de kunst vermogt, aan; er verliepen acht maanden in dezen treurigen toestand, en, daar geneesmiddelen niet hielpen, begon men aan de genezing te wanhopen.
Zoo stonden de zaken, wanneer hem de aanwending der Electriciteit geraden werd. Hij begaf zich naar het Natuurkundig Kabinet der Wetenschappen in het Palais de la Cour te Brussel, en de Appariteur zimmerman ving met zijne behandeling aan. Gedurende de drie eerste dagen werd hij dagelijks alleen ¾ uurs geelectriseerd, en wel door het electrieke bad (par bain), doch zonder iets te winnen. Op den vierden dag werd hij twee malen geëlectriseerd, de eerste keer 's morgens nuchteren, de tweede maal na den middag, en hierbij geraakte hij telkens in eene sterke uitwaseming. Op deze wijze ging men gedurende acht dagen voort, en daarbij nam de werkzaamheid van het middel zoodanig toe, dat hem de zweetdruppelen in eene hoeveelheid en snelheid als eenen regen afdropen. Te gelijk werd de tong langzamerhand losgeinaakt, en de lijder kon haar voor en na vrijer bewegen.
Wanneer de tong hare natuurlijke grootte weder verkregen had, en van de banden, die haar gebonden hielden, bevrijd was, kon de lijder echter nog geen enkel woord uitbrengen, welke moeite hij zich ook gaf. Hij bleef aanhoudend zulke pijnen en aandoeningen in den hals en in de borst behouden, welke deden denken, dat dit beletsel in den gorgel en in de long te zoeken was. Men electriseerde derhalve deze deelen door doorstrooming (par aigrettes), en op den achtsten dag gaf men hem door eene Leidsche flesch eene ontlading tusschen de schouderen. Deze ontlading was beslissend. De lijder zegt, hij had bij dezen slag een gevoel in de borst gehad, als werd hij van eenen band, die hem te zamen bond, plotseling ontbonden. Hij verkreeg op hetzels-
{==62==} {>>pagina-aanduiding<<}
de oogenblik de spraak terug, met dezelfde snelheid als de electrieke vloeistof werkte, die ze hem wedergaf. De vreugde en de aandoeningen, die bij hem op het eerste oogenblik van dit onverhoopt geluk ontstonden, laten zich niet beschrijven; en de eerste woorden, die hij voortbragt, drukten de hoogste verwondering en dankbaarheid uit. Sedert dat oogenblik, is zijne spraak als te voren terug gekeerd; ja, wat bijzonder merkwaardig is, zijne uitspraak heeft eene moeijelijkheid verloren, die haar voormaals bijzonder eigen was.
Zoo is dan door de kracht der electrieke vloeistof, dezelfde, welke de groote natuurverschijnsels van bliksem en donder te weeg brengt, een man hersteld, wien een aantal vruchtelooze proeven ter genezing tot een eeuwig stilzwijgen schenen te veroordeelen! Zoo is dan eene stomheid van acht maanden, door eene twaalfmalige electrisering, in acht dagen genezen! Welke hooge waarde moet dan niet dit vak der Natuurkunde in ons oog verkrijgen, daar het ons verstand en ons menschelijk gevoel zoo vele belooningen aanbiedt! - De bijna aan een wonder grenzende genezing, welke ik hier opgeef, is niet de éénige, welke wij aan de Electriciteit te danken hebben. Zeer velen zijn van verlammingen in de armen, beenen, enz. door de kracht der Electriciteit, en de menschlievende zorg, bij dezelve aangewend, genezen geworden.
De geneeskundige Electriciteit is intusschen niets nieuws; zij is, integendeel, reeds voor meer dan eene halve Eeuw in praktijk gebragt. Kwakzalverij, welke van de ligtgeloovigheid van het publiek misbruik maakt, en eenige proeven, genomen op voorwerpen, die men vruchteloos daardoor heeft zoeken te genezen, (vruchteloos, omdat misschien die ziekten eene geheel andere behandeling vereischten) hebben het toedienen der Electriciteit allengskens doen verminderen. Voegt men daarbij de veeltijds slecht ingerigte werktuigen, en de onkunde der genen, die er mede omgaan, dan moet

{==63==} {>>pagina-aanduiding<<}
men zich veeleer verwonderen over het aantal genezingen, welke door haar zijn te weeg gebragt.’
Hierop maakt gilbert de volgende aanteekening: ‘Wat der geneeskundige Electriciteit tot op dit oogenblik zeer in den weg stond, is het gebrek aan openlijke Stichtingen voor dezelve. Zal men haar aan eenen zieke met vrucht toedienen, zoo zijn er twee wezenlijke vereischten noodig: eene sterkwerkende machine, benevens den noodigen toestel, en een bedreven man, die de machine in werking weet te brengen, en de Electriciteit naar eisch der omstandigheden op den lijder weet aan te wenden. Kleine machines, die men bij de zieken aan huis bezorgt, doen zoo veel als niets af, vooral dan, wanneer men de behandeling aan hunzelven overlaat; en een persoon dagelijks te electriseren, is met zoo vele opoffering van tijd verknocht, dat het niemand, die niet uitdrukkelijk daartoe is aangesteld, en die niet verpligt is eenige uren daags aan deze behandeling toe te wijden, kan gevergd worden, eenen zieke de Electriciteit toe te dienen, allerminst practiserende Geneesheeren. Men moest dus, mijns oordeels, om deze reden, in ieder welingerigt Hospitaal, of op eene andere daartoe geschikte plaats, eene groote, drooge, zoo veel mogelijk zonachtige kamer, ter toediening van de Electriciteit, inrigten. Hier moest eene sterkwerkende machine van ten minste 28 of 30 duimen diameter en de daarbij behoorende toestel voorhanden zijn: er moest voorts een man worden aangesteld, die de behandeling der werktuigen, de werking der electrieke vloeistof, de wijze om dezelve toe te dienen, volkomen kende, altoos gereed was, om elken lijder, hem door Geneesheeren gezonden, te bedienen, en daarbij een groot geduld en zeer veel menschlievendheid bezat; dan zoude men zeker spoedig een aantal verwonderenswaardige genezingen waarnemen, waaraan men tot heden toe gewanhoopt heeft.’





{==64==} {>>pagina-aanduiding<<}

De vroegere levensjaren van Napoleon Buonaparte.

(Naar het Fransch.)

Toen de Marquis de vaux zich van Corsika meester maakte, vermoedde hij weinig, dat zijne verovering oorzaak zijn zou van den dood van zes millioenen Europeanen, en dat het kind van een burger diens Eilands, uit weldadigheid in eene militaire school zijns Souvereins opgevoed, tot Keizer zou worden gekroond, en alle Koningen willen onttroonen!
Karel buonaparte, de vader van napoleon, had zijne regtsgeleerde studiën volbragt te Rome, waar hij tot Advocaat werd bevorderd. Te Ajaccio terug gekomen, huwde hij Mejufvrouw laetitia ramolini, die schoon en heerschzuchtig was. Men heeft haar als eene brave vrouw doen voorkomen; maar hij veinsde de minnarijen zijner vrouwe niet te zien, als waaraan hij bevordering en eere verschuldigd was. Laetitia werd bemind door den vermaarden paoli; hem houdt men voor den vader van napoleon. Gedurende den loop harer struikelingen, die zoo lang duurden als hare schoonheid, schonk laetitia haren man acht kinderen, welke wij Koningen en Vorsten, Koninginnen en Prinsessen hebben gezien. De vader, quem nuptiae demonstrant, werd eindelijk tot Assessor bij de regtbank van Ajaccio benoemd.
Napoleon wendde in het vervolg voor, dat een zijner voorouders, Florence gedurende den oorlog der Guelfen en Gibellijnen verlaten hebbende, naar Corsika was komen vlugten. De Heer de chateaubriant heeft het eerst geschreven, dat buonaparte de zoon van een deurwaarder was. Ik heb bij verscheidene Corsikanen naar deze daadzaak vernomen; een enkele heeft mij gezegd, dat hij, vijftig jaar geleden, twee exploten had ontvangen, geteekend buo-
{==65==} {>>pagina-aanduiding<<}
naparte, grootvader van den grooten Keizer. Generaal en Chef van het leger van Italië geworden, deed buonaparte zijnen stam tot zeshonderd jaar opklimmen; Konsul zijnde, gaf hij voor af te stammen van de comnenes, Keizers van Konstantinopel; Souverein, wilde hij zich de oudste Koningen van Scandinavië tot voorvaders geven. Men las op zekeren dag in het Journal de l'Empire, dat het Koningje van Zweden wel zeer verbaasd zou staan, te vernemen, dat de voorouders van napoleon vóór die van gustaaf III den troon hadden bekleed, van welken zijne onderdanen hem thans beroofden. Buonaparte vernam welhaast, dat men met deze geslachtrekening spotte; hij deed ze in hetzelfde Journal tegenspreken, daar men schreef, dat zijn adel dagteekende van 18 Brumaire: dit was de tijd van zijn Konsulschap. Ondertusschen deed hij den bedrieger, dien hij veinsde tegen te spreken, vijftigduizend franken en eenen post van eene zuivere opbrengst van vier-en-twintig duizend jaarlijks geven.
Buonaparte werd den 5den Februarij 1768 te Ajaciio geboren. Corsika werd eerst in de maand Junij 1769 met Frankrijk vereenigd. Buonaparte, Konsul zijnde, verzon zijne geboorte op den 15den Augustus daaraan volgende te plaatsen. Door deze vervalsching was hij geboren Franschman.
De Graaf van marboeuf deed hem in 1777 in de school van Brienne opnemen. Hij verklaarde, met twee Ridders van St. Louis, dat de jonge kweekeling was geboren van ouders, die op eenen edelen voet (adelijk) leefden. Het meerendeel der Corsikanen en anderren vertoonden geene andere regten, om als Officiers bij de regimenten te komen.
Zie hier eene aanteekening, welke buonaparte in manuscript deed omloopen, als extract uit een register der militaire school van Brienne:
‘De Heer van buonaparte (napoleon), geboren den 15den Augustus 1769, van goed gedrag,

{==66==} {>>pagina-aanduiding<<}
uitnemende gezondheid, gezeggelijk karakter, zacht, bescheiden en erkentelijk, heeft zich altijd onderscheiden door zijnen ijver in de mathesis; hij verstaat zijne geschiedenis en aardrijkskunde tamelijk wel. Hij zal een uitstekend zeeman worden.’
Dit register werd vóór tien jaren, zegt men, op eene openbare verkooping van boeken, gekocht door den Heer d..... de st. m...., Secretaris (des Kommandements) der voormalige Koningin hortensia. De aanteekening liep door geheel Parijs, op het oogenblik dat buonaparte, met den naam van utistekend zeeman bestempeld, te Bologne eene ontzaggelijke slotille verzamelde, waarmede hij geheel Engeland wilde wegnemen! Alles doet zien, dat het register valsch is; maar het bestaat. Vader patraud, oud-Hoogleeraar van Brienne, zou deszelfs echtheid of valschheid kunnen verzekeren.
Buonaparte gaf zich in 1781 aan tot den wedstrijd voor de Artillerij. Onder zes-en-dertig mededingers, verkreeg hij slechts de twaalfde plaats. De Heer de l'eguille schreef op het register der Elèves: ‘Corsikaan van afkomst en karakter; hij zal verre komen, indien de omstandigheden hem gunstig zijn.’ - Weinig dacht de goede Professor, Frankrijk eene zoo noodlottige voorspelling te doen!
Buonaparte telde slechts twintig jaren, toen de Koning de vergadering der Notabelen bijeen riep; hij toonde zich reeds begeerig naar veranderingen in den Staat. Op zekeren dag durfde hij de eerste buitensporigheden der omwentelinge prijzen in het bijzijn van zes Officieren van zijnen rang. Deze Officiers waren op het punt van hem in de gracht van het Veld van Mars te werpen, toen men spoedig genoeg toeschoot om hem uit hunne handen te rukken. Welhaast scheen zijn gevoelen te veranderen. In 1790 vroeg hij, om te emigreren, vijftien louizen aan den Heer d...., Luitenant-Kolonel van het regiment la Fere. De weigering van dezen Officier deed buonaparte in

{==67==} {>>pagina-aanduiding<<}
Frankrijk blijven. Zijne bestemming zou, had hij de gevraagde som ontvangen, even verschillende zijn geweest, als de uitkomsten, die hij bestuurde. Buonaparte, arm en van eenen betwisten adel, ondersteunde toen, door zijne, in de Klubs uitgestalde, beginselen, den voortgang eener omwentelinge, die alle beschuttingen, der misdaad en der eerzucht tegengesteld, moest omverre werpen. De Officiers wilden hem, als eenen gevaarlijken volksleider, uit het regiment smijten; maar hij vond medestanders, die hem verdedigden.
Spoedig hierna trok paoli buonaparte naar Ajaccio: beiden begunstigden er den geest van opstand; maar de oude Generaal zag welhaast, dat het niet meer te doen was om die vrijheid, voor welke hij in 1789, bij de verdediging van zijn vaderland, het leven had gewaagd. De volstrekte gelijkheid, welke de Jacobijnen wilden daarstellen, scheen hem onuitvoerbaar en verderfelijk. Hij had de ongelukken van lodewijk XVI, toen gevangene zijner eigene onderdanen, beweend; hij prees de Engelsche Constitutie; de Corsikaansche volksleiders beschuldigden hem, deze Constitutie op hun Eiland te willen doen standgrijpen, om het vervolgens Engeland in handen te stellen. Men herinnerde, in de zoogenaamd nationale Conventie, dat hij zich in 1769 had neêrgezet op eenen kleinen troon, welken de Magistraat van Ajaccio op het stadhuis had doen opslaan. Gedagvaard om voor de balie te verschijnen, had paoli de voorzigtigheid, niet te gehoorzamen. Hij werd buiten de wet gesteld, met den Heer pozzo di borgo, Procureur van het Departement, dien wij onlangs eersten Aide de Camp van den Keizer van Rusland, en zijnen Ambassadeur te Parijs hebben gezien.
Buonaparte, vermengd onder de Jacobijnen, die hij vleide, bleef te Ajaccio. Hij had zich tot Luitenant-Kolonel van de Nationale Garde doen benoemen. Hij vertrok met het eskader, dat Cagliari moest aantasten. Door een kleinen hoop troepen gevolgd, maakte hij

{==68==} {>>pagina-aanduiding<<}
zich meester van het fort St. Etienne; en weinig scheelde het, of hij was door de bergbewoners van Sardinië genomen, die aan de boomen in hunne bosschen al de Franschen ophingen, welke in hunne handen vielen.
Intusschen stond het gansche Eiland Corsika tegen de Conventie op. Buonaparte, op dit Eiland teruggekeerd, werd gebannen bij een decreet, door paoli zelv' uitgevaardigd. Men durfde het niet ten uitvoer brengen, zoo lang hij de volksgunst behield; maar hij verloor ze door eene verschrikkelijke misdaad. Op tweeden paaschdag, aan het hoofd der slagersgezellen van Ajaccio, had hij eene losbranding van het klein geweer bevolen op de grijsaards, kinderen en vrouwen, die uit eene kerk kwamen; tot voorwendsel aanvoerende, dat het dweepers, vijanden der vrijheid, waren. - Zijne moeder, zijne broeders en zusters, met hem gebannen, landden te Marseille. Zij leefden hier van den onderstand, welken de Conventie aan vlugtelingen gaf. De Generaal collin nam van zijne rantsoenen, om hunne behoeften te hulp te komen. Mevrouw laetitia wachtte den nacht af, om hare kleine carletta, sedert Prinses carolina geworden, uit te zenden om eene kaars te koopen, welke men dikwijls niet betaalde. De oudste, die Prinses van Lucca geweest is, was niet fraai; maar de jongste was schoon..... Men beschuldigde Mevrouw laetitia van schandelijke speculatiën ondernomen te hebben. Het gerucht daarvan verspreidde zich van Marseille tot Parijs, toen buonaparte eene hofhouding had. Wat er van zij, Mevrouw laetitia zich in 1797 in eene loge in den Schouwburg te Marseille vertoond hebbende met hare twee dochters, kwam haar een Commissaris van Politie aanzeggen van te vertrekken, haar herinnerende dat zij voormaals order gekregen had de stad te verlaten, uit hoofde van slecht gedrag. Buonaparte vervolgde destijds den loop zijner overwinningen in het Milanésche.
Zijne moedet

{==69==} {>>pagina-aanduiding<<}
deed, door het Directoire, den Officier der Politie afzetten, die haar een zoo openlijk schandaal had aangedaan.
In 1793 was buonaparte, als Kapitein, te Marseille gehuisvest bij eenen rijken koopman, die hem voor braaf en vlijtig hield, zijne armoede zag, en haar te gemoet kwam. Konsul geworden, hinderde hem het herdenken aan de weldoeners zijner jeugd. Hij bande of deed de lieden opsluiten, die de onvoorzigheid hadden, voor zijne spions, van zijne vorige berooidheid en die zijner familie te spreken. Een Jacobijn van Marseille, hem in de Tuilleriën wezende opzoeken, noemde hem, uit gewoonte, mijn lieve Ambtgenoot; buonaparte deed hem binnnen vier-en-twintig uren uit Parijs vertrekken.
Hij wilde, in 1793, de aandacht der Provincialen, als Schrijver, trekken. Het was destijds, dat eene brochure, krachtig van beginselen, tot de nationale vergaderingen of eene ambassade deed benoemen: hij gaf Le Souper de Beaucaire uit. Hij prees er marat en robespierre, en wijdde den onderaardschen Goden de Federalisten, als vijanden der Republiek en van het menschelijk geslacht. Hij wilde, dat men den handel (le negotiantisme) vernietigde, denzelven verderfelijk voor de vrijheid houdende; dat Frankryk eenvoudig een landbouwende en oorlogvoerende Staat was. De handelaars en bankiers waren, volgens hem, lieden zonder vaderland. Sedert, ter gelegenheid eener weigeringe van geld aan hem door de bank van Frankrijk, heeft men hem hooren zeggen, hetgeen hij twintig jaar bevorens had doen drukken. Buonaparte verliet Marseille, zonder zijnen drukker te betalen. Alles scheen sedert tien jaar vergeten, toen men hem in zijn paleis eene rekening van 200 franks voor drukkosten aanbood, met een afdruk van het Souper de Beaucaire, om de schuld te bewijzen. Hij vernam met ongerustheid, of het de éénige overgebleven afdruk was, en bood thans 500 franks voor ieder exemplaar van eene uitgaaf,

{==70==} {>>pagina-aanduiding<<}
voor welke hij in 1793 geen 200 franks had kunnen betalen.
Er was te Orange eene Volks-Commissie, die dagelijks vijftig personen ter dood veroordeelde. Buonaparte adsisteerde bij alle de executiën aan den voet van het schavot, stekende zijne roode muts, op de punt des degens, onder het geschreeuw van vrijheid en republiek, omhoog bij elken slag, dien de scherpregter toebragt. Hij stelde en gaf ten druk eene Zamenspraak, om deze moorden te vieren. Hij doet zich door zijne personen vragen, waarom de guillotine, in plaats van aan den voet des bergs te zijn, niet op den top geplaatst is, waar zij beter door vijf- of zes-duizend aanschouwers zou te zien zijn. Buonaparte antwoordt: ‘opdat alle de hoofden, in het vallen, hulde bewijzen aan den heiligen berg der Conventie, van welken de berg van Orange het zinnebeeld is.’ De afgevaardigden van Corsika lazen met afschuw dit geschrift, gedenkstuk der bloedgierige verdwaasdheid van eenen jongeling van 24 jaren.
Verscheiden Generaals van de armee van Italië beschuldigden buonaparte in 1793, hen aangebragt te hebben, om hen den voet te ligten.
Nog slechts Brigade-Generaal zijnde, laakte hij te Nice den verdedigenden oorlog, en wilde Piemont inrukken, waar hij het geld zou gevonden hebben, dat de Republiek hem niet zenden kon.
Ten tijde van den val van robespierre, dien hij den grootsten der menschen noemde, wilde buonaparte, in woede ontvlamd, het leger op Parijs doen aanrukken, het Zuiden in opstand brengen, het monster martelaar der vrijheid verklaren, en hen buiten de wet stellen, die hem op het schavot hadden gebragt: hij overreedde niemand. Hij schold de Conventionele Proconsuls voor laaghartigen en hersenloozen, en zeide hun, dat de Republiek verloren was. Zoo buonaparte toen even zoo veel magt als geestdrijverij bezeten had, hij had zich onherstelbaar bedorven;

{==71==} {>>pagina-aanduiding<<}
hij zag niet, hoe zeer Frankrijk tegen den dwingeland en zijne medepligtigen was ingenomen.
De Conventie had hare Committé's bevolen, de papieren, bij robespierre gevonden, te doen drukken. Degenen, die zijner woede hadden de hand geboden, raakten in ongelegenheid, werden gebannen, of aan de regtbanken overgeleverd. Robespierre had papieren en ontwerpen van buonaparte bewaard, die hem aanzetteden om coupen van staat te doen, den scherpregters de helft der Gedeputeerden in handen te stellen, de voorsteden van Marseille te verbranden, en alle de bewoners der weerspannige steden uit te roeijen. Men moest deze wreede plans en ontwerpen drukken in het beruchte rapport van den Heer courtois (*); maar freron verwierf, dat men ze vernietigde. De Representant beffroi, broeder desgenen, die zich Neef Jakob noemde, deed buonaparte te Nice vatten. Men onderzocht zijne papieren; maar hij had de antwoorden van robespierre verbrand.
Uit de gevangenis gekomen, begaf zich buonaparte naar Parijs, waar de Representant aubry hem als Terrorist deed afzetten.
Buonaparte, die de assignaten der armee met zich voerde, nam eerst zijnen intrek in het schoone hotel garni van den Heergregoire, in de straat Montmartre; maar, de daling der papierenmunt van maand tot maand erger wordende, verhief hij zich van verdieping op verdieping, tot de vijfde toe. Hij heeft de behoeftigheden des levens leeren kennen; zijn gewaad ontdekte den slechten toestand zijner geldmiddelen.
Gedurende den gestrengen winter, waarin pichegru Holland vermeesterde, en zich met zijne kavallerij in het bezit der vloot van Texel stelde, zag ik buo-
{==72==} {>>pagina-aanduiding<<}
naparte alle dagen in het Letterkundig Kabinet van girardin, in een vertrek van het Palais Royal. De vrouw van den boekverkooper, die hem gemeenzaam behandelde, bood hem somtijds een kommetje bouljon, zeggende: wil je, Corsikaan? Zijn broeder lodewijk, die sedert Koning van Holland geweest is, was zoo arm, dat hij gedurende meer dan een jaar dit Letterkundig Kabinet bezocht, zonder de contributie te kunnen betalen, die slechts 6 franks in de maand beliep. Eenige jaren later vergold buomaparte den Heer girardin als een Souverein. Hij gaf hem zestigduizend franks, om de tafel van den Moniteur te drukken. Deze milddadigheid was eene dwaasheid. De gemakkelijkheid der verwijzingen op de gebeurtenissen en redevoeringen, die te voren door elkaar geworpen en als begraven waren in deze ontzaggelijke verzameling, maakte deze tafel tot eene soort van acte van beschuldiging tegen buonaparte, zijne vleijers en degenen, die op den doolweg geraakt of schuldig geworden waren in den naam der vrijheid. De Moniteur was als een ontzettend graf der misdaden en dwaasheden van de omwenteling; buonaparte opende hetzelve: doch welhaast, verschrikt van het werk, dat hij had bevolen, stuitte hij den druk, die in het tiende jaar der Republiek ophield.

Het ontwerp van Hendrik IV Tot een' eeuwigen vrede.

In den tegenwoordigen tijd, waarin aller oogen met gespannene verwachting uit Weenen de beslissing van het lot van Europa te gemoet zien, waarin sommigen uit de langere during der onderhandelingen op meerdere bestendigheid der daaruit voortvloeijende schikkingen rekenen, en anderen eindelijk zelfs op een' bestendigen, eeuwigen Vrede, door middel van een

{==73==} {>>pagina-aanduiding<<}
welberekend evenwigt, hopen; in dezen tijd kan het niet onaangenaam of onbelangrijk zijn, het Ontwerp te leeren kennen, vóór twee Eeuwen door den grootsten en besten der Fransche Koningen, ten behoeve van een' algemeenen, eeuwigen Vrede, gemaakt.
De gelegenheid daartoe gaf de erfopvolging in de Guliksch-Kleefsche landen, die aan de Huizen Brandenburg en Paltz-Nieuwburg toekwam, doch welke landen door het Huis van Oostenrijk in beslag genomen werden. Tegen deze gedurige inkruipingen eener Mogendheid, die in de toen pas verloopene Eeuw blijkbaar naar de algemeene Monarchij gestaan, en telkens door geweld of list de rust van Europa (althans in zijn oog) gestoord had, wilde hendrik een' grooten, beslissenden maatregel nemen; hij wilde dat Huis niet verminderen of verzwakken, maar geheel doen vallen. Zie hier, hoe hij op deszelfs puinhoopen het evenwigt van ons Werelddeel, en den Vrede, voor vele volgende Eeuwen vestigen wilde.
Voor Frankrijk zelve begeerde hij, buiten deszelfs toenmalige grenzen, niets. Europa moest in vijftien Staten verdeeld worden, namelijk vijf erfelijke Koningrijken; Spanje, (met bijvoeging van Portugal, toen met hetzelve vereenigd) Frankrijk, Groot-Brittanje, Zweden en Lombardijë. (Diot laatste moest Opper-Italië, behalve de Venetiaansche en eenige kleinere Staten, omvatten, en zou aan het Huis van Savoije, tegenwoordig Sardinië, gegeven zijn; waardoor dus Oostenrijk het Milanésche verloor.) - Voorts moesten er zes verkieslijke Heerschappijen zijn: de Kerkelijke Staat, (waarbij men het geheele Koningrijk Napels, toen aan Spanje behoorende, en het oppergezag over Sicilië zou voegen) het Roomsche of Duitsche Rijk, Hongari ë, Boheme, Polen en Denemarken. Het Duitsche Keizerrijk mogt volstrekt door geene twee Vorsten uit hetzelfde Huis achtervolgens bestuurd worden; iets, blijkbaar tegen den Duitsch-Oostenrijkschen stam gerigt. In de keus tot de troonen van Hongarijë en Boheme, zouden

{==74==} {>>pagina-aanduiding<<}
de Geestelijken, Edelen en Steden dier landen zelve slechts ééne stem, de Paus, de Keizer, Frankrijk, Spanje en Engeland elk ééne, en Zweden, Denemarken en Polen te zamen ééne stem gehad hebben.
Behalve deze Monarchale Staten, wilde de Koning nog vier Gemeenebesten in het herboren Europa erkennen; twee met eene Volksregering, de Belgiërs, of Nederlanders, en de Zwitsers, en twee met een Adelbestuur, de Venetiaansche en Italiaansche Republieken. Venetië moest, tegen eene geringe leenhulde aan den Paus, met Sicilië vergroot worden. De Italiaansche Republiek zou zamengesteld zijn uit de Staten van Florence, Genua, Lucca, Mantua, Parma, Modena, Monaco, en eenige andere kleine heerschappijen, en moest den Paus ook jaarlijks een klein bewijs van onderwerping geven. België zou bestaan uit alle de zeventien Nederlandsche Provinciën, in ééne vrije en souvereine Republiek vereenigd, tegen eene zeer geringe leenhulde aan het Duitsche Keizerrijk, om de vijf-en-twintig jaren te betoonen. Men zou dit gebied vergrooten met de Hertogdommen Kleef, Gulik, Berg, Mark, Ravestein, en andere kleine naburige landen; zoo dat de Nederlandsche Staat zich niet alleen tot, maar zelfs over den Rijn moest uitstrekken. Zwitserland, of Helvetië, moest, tegen een gelijk bewijs van onderwerping aan het leengezag des Roomschen Rijks, met Franche Comté, den Elsas, Tijrol, Trente en de omliggende landstreken, die meest allen aan het Huis Oostenrijk toekwamen, vergroot worden.
Tot instandhouding dezer schikkingen, en ter bijlegging van alle geschillen, zou men een' Algemeenen Raad benoemen, bestaande uit zestig personen, vier van elke Mogendheid, die in eene of andere stad te midden van Europa, zoo als Metz, Nancy, of Keulen, zou gevestigd worden. Bovendien zouden er nog drie andere Raden, elk van twintig personen, ingesteld worden, die aan den Algemeenen Raad verslag te doen hadden, welke laatste den verheven' titel van Senaat der

{==75==} {>>pagina-aanduiding<<}
Christen-Republiek zou voeren Zijne taak was, het daarstellen van een verdrag en orde tusschen de Vorsten en hunne onderdanen, ter wering aan de eene zijde van onderdrukking en dwingelandij, aan de andere van klagten en oproer; voorts de bijlegging der geschillen, tusschen de Staten onderling, zonder geweld van wapenen; en eindelijk de bepaling der quota van elken Staat, ten einde niet alleen de meest blootgestelde landen tegen de invallen der Moscoviten, of Russen, (toen nog halve Barbaren) en der Ongeloovigen te beschermen, maar zelfs deze laatsten geheel uit Europa te drijven. Tot dat einde moesten, na de volledige inrigting der vijftien Staten, 't welk hendrik meende dat geene drie jaren kon beloopen, drie Bevelhebbers, twee te lande en een ter zee, benoemd worden, die alle te zamen het gebied der Ottomannen moesten bestoken. De geheele krijgsmagt, door het Christelijk Europa tot dat einde bijeen te brengen, moest tweemaalhonderd vijf-en-zestig duizend man voetvolk, vijftigduizend paarden, en een' trein van tweehonderd zeventien stukken kanon, met al het daartoe benoodigde, uitmaken; een geweldig heir in die dagen, toen de grootste belangen door legers van 20 of 30,000 man beslist werden. De zeemagt zou, behalve kleine vaartuigen, transportschepen en branders, uit honderd zeventien groote schepen en galeijen bestaan.
Wanneer men dit Plan bedaardelijk inziet, zoo blijkt zeer duidelijk, dat hetzelve, in plaats van een' eeuwigen Vrede te scheppen, de Oorlogen waarschijnlijk nog zeer vermenigvuldigd zou hebben. Reeds de gedwongene verkiesbaarheid van het Opperhoofd des Duitschen Rijks, en dus het zaad van tweedragt en kuiperij, in het hart van Europa gestrooid, moest bij elke nieuwe keuze de hevigste woelingen doen ontstaan. Wanneer men hier nog het aandeel bijvoegt, hetwelk Europa's Monarchen van regtswege aan de keuze der Koningen van Hongarijë en Boheme moesten nemen; de eindelooze kuiperijen en oorlogen, waartoe dit aanleiding moest

{==76==} {>>pagina-aanduiding<<}
geven; den invloed, dien zij minder regtstreeks, en toch wezenlijk, op de verkiezing van den Paus moesten uitoefenen, wiens zetel thans ook voor het tijdelijke van veel meer belang was; zoo is het moeijelijk te begrijpen, hoe een Vorst, zoo schrander als hendrik IV, zulk een Plan kon goedkeuren; en nog moeijelijker valt het, 's mans onwrikbare regtvaardigheid te herkennen in het besluit, om Oostenrijks aloud geslacht in Duitschland te onttroonen; terwijl men den Spaanschen tak van dat Huis, die zich even zeer door heersch- en vervolgzucht, als de Duitsche door gematigdheid en vredelievendheid, onderscheiden had, ten minste het vaderlijk erfgoed wilde laten behouden. Hendrik vleide zich, door verstandhoudingen in Italië en Duitschland, zijn doel te bereiken; Keur-Paltz, Brandenburg, Keulen en Mentz moesten hetzelve begunstigen, en de Hertog van Beijeren had 's Konings woord, dat men hem tot den Keizertroon zou verheffen. De Koning wilde voorts zijne groote oogmerken bereiken, door de Volken tot vrijheid, en afschudding van het Oostenrijksche juk, te bewegen; waarbij dan natuurlijk de bevoordeelde Mogendheden van hunne zijde niet zouden hebben stilgezeten.
Hendrik stond juist gereed, om met 40,000 man den togt te aanvaarden, toen het moordmes van ravaillac hem griesde, en eene Omwenteling voorkwam, die welligt de grootste der nieuwere Geschiedenis zou geweest zijn. Thans zijn Polen en Saksen de twistappels; toen was het de geheele Oostenrijksche Monarchij in Duitschland en Italië.

Historie van Jean Marie Hervagault, den vermeenden dauphin van Frankrijk. Door A. von Kotzebue.

‘Het volgende verhaal betreft het dadelijk bestaan van den Dauphin, den Zoon van lodewijk XVI. Wij houden ons verzekerd, dat geen onzer Lezeren hetzelve zonder on-
{==77==} {>>pagina-aanduiding<<}
gemeene belangstelling zal doorlezen; inzonderheid wanneer hij weet, dat er duizenden menschen in Frankrik zijn, die nog blindelings gelooven in de waarheid dezer geschiedenisse, welke in de gedenkschriften des vorigen Bewinds staat aangeteekend.’

Jean marie hervagault is de zoon van eenen kleermaker te St. Lo, van eene innemende gestalte, gelaatstrekken, groote overeenkomst hebbende met die van lodewijk XVI, schoon, tenger, levendig, gespraakzaam, vertrouwelijk, spoedig bevattende, en onschuld voordoende op eene meesterlijke wijze; in het kort, een persoon van groote gaven, maar zonder opvoeding. Hij wordt gehouden voor eenen natuurlijken zoon van wijlen den Hertog van valentinois, die landgoederen in Normandije bezat. De vreemde gebeurtenissen der Revolutie bragten zijne zinnen op hol; hij zag, dat velen zichzelven uit de duisternis verheven hadden, en wenschte hetzelfde te doen. In September 1796 ver liet hij zijns vaders huis, en zwierf als een landlooper rond, gevende zich uit voor den zoon van eene familie van rang, door de Revolutie in het ongeluk geraakt. Zijne jeugd, zijn onschuldig voorkomen, en de aannemelijkheid van zijne geschiedenis, verschaften hem overal eene gunstige ontvangst en onthaal. Hij had geen paspoort, maar werd er nooit naar gevraagd. Hij werd stouter, en beproefde het insgelijks, zijnen handel in de steden te drijven. Hij kwam te Cherbourg, doch werd welhaast gepakt als een landlooper. Zijn vader, de kleermaker, hiervan onderrigt, haastte zich hem af te halen, en stond niet weinig versteld, hem rijkelijk voorzien te vinden van geld en juweelen. Hij bragt hem terug naar St. Lo, waar de vurige jonge borst nogtans niet lang bleef, maar spoedig andermaal wegliep, door het departement Calvados zwierf, en, naar ligchaam en geest toegenomen zijnde, tevens zoo veel te schranderder werd in de uitvinding zijner historiën. Hij ging soms door voor zoon eens Prinsen van Monaco, en soms voor den ersgenaam des Hertogs van ursel, in de Nederlanden. Aldus verhief hij zich van stap tot stap,
en maakte zichzelven eerlang tot een naastbestaanden van lodewijk XVI, van Keizer jozef II, en van den Koning van Pruissen. Om zijne veiligheid, (want die werd

{==78==} {>>pagina-aanduiding<<}
bedreigd) reisde hij in vrouwekleederen, voorgevende dat hij zoo even terugkeerde uit Engeland, werwaarts hij eenig geld voor zijnen geëmigreerden vader had gebragt. Vele, zeer vele lieden van rang en opvoeding werden bedrogen; want hij vleide hunne oude vooroordeelen. De dames, in het bijzonder, toonden eene besliste partijdigheid voor hem, omdat hij zich tot háar hart keerde. Zijn avontuur begon eenig opzien te maken, en hij werd andermaal, in vrouwelijken opschik, gevat, en naar de gevangenis te Bayeux, op een afstand van slechts tien uren van St. Lo, gebragt. Zijn vader kwam wederom, om zijn ontslag te bewerken, hetwelk, uit aanmerking van zijne jongheid, goedgunstiglijk werd toegestaan, en de knaap onder het vaderlijk gezag teruggebragt. Nu zou hij het ambacht van kleermaker leeren; eene duldelooze gedachte voor zijnen geest! Hij brak ten derdenmale op.
In 1797 zat hij in de diligence, of postwagen, tusschen Laval en Alençon, zeer eenvoudig en behoorlijk gekleed, overeenkomstig zijne kunne. Niet ver van de laatste plaats steeg hij af, en begaf zich naar een dorp ter zijde van den weg, les Joncherets genaamd. Door den nacht overvallen zijnde, verzocht hij kwartier bij een boer, die hem, tot meerder gemak, verwees naar het huis van Mejufvrouw talon lacombe. Aan deze dame verklaarde hij, een van het geslacht van Montmorency te zijn, die een kasteel en landgoederen bezat bij Dreux, maar genoodzaakt was voor zijne vervolgers te vlugten. Zij nam grootelijks deel in zijne omstandigheden, en voorzag hem van geld en kleederen, welke hij beloofde bij zijne terugkomst te Dreux te voldoen. Hier leefde hij eene poos zeer op zijn gemak, speelde de rol van een man van aanzien, en schonk, b.v., den stalknecht, die zijn rijpaard zadelde, een louis d'or.
Ten laatste vond hij het geraden heen te gaan, en Mejufvrouw lacombe vergezelde hem tot Dreux, om de waarde terug te nemen van hetgeen zij hem had voorgeschoten. Zij kwamen behouden op de plaats aan; doch beide kasteel en landgoederen waren verdwenen! Kan iets natuurlijker zijn? De Revolutie geeft van alles reden. Vijftig louis d'or armer, en aan ervaring rijker, keerde de dame naar huis terug. De jonge held nam gedurig in stoutheid toe. In de maand Mei 1798 reed hij met den postwagen naar Meaux, slechts

{==79==} {>>pagina-aanduiding<<}
acht uren van Parijs, en stapte af in de herberg, waar hij dadelijk eenige verversching genoot; maar, geen paspoort hebbende, werd hem nachtverblijf ontzegd. De vrouw van eenen Parijschen koopman, laravine, welke toevallig te Meaux was, kreeg medelijden met hem, en veroorloofde hem in haar pakhuis te slapen. Dit bemoedigde hem om meerdere gunsten te vragen, en hij slaagde. Hij gaf zich uit voor een' rijken pachterszoon te Domery, die gevlugt was om de opschrijving als recruut te ontwijken; en Mevrouw deed hem een geschenk van vier louis d'or, waarop hij eene plaats in de diligence naar Straatsburg besprak.
Ruim een uur van Chalons verdween hij, en de postiljon wachtte vergeefs op zijne wederkomst. Hij kwam in het dorp Mery, en poogde zijne geschiedenis te doen gelooven op het kasteel van Guignancourt; doch, verdacht gehouden, werd hij in bewaring genomen, en voor het Vredegeregt te Cernon gebragt. Gevraagd zijnde, wie hij was, gaf hij het geheimzinnig bescheid: ‘Hij had op zoodanige vraag niets te antwoorden.’ Hij werd naar Chalons gezonden, alwaar, andermaal gedrongen wordende zijnen naam te noemen, hij trotschelijk zeide: ‘Gij zult dit maar al te vroeg vernemen!’ Ten laatste zeide hij, hij heette louis antoine jean francois de langueville; dat zijn vader dood was; en dat zijne moeder, Mevrouw sainte emile, woonde te Beuzeville, bij Pont Audemar, in het departement Eure. Men moet bekennen, dat het onmogelijk is, eene leugen omstandiger te vertellen! In de gevangenis van Chalons opgesloten, nam hervagault een air van grootheid en eene geheimzinnige houding aan; hij maakte den nieuwsgierigen gaande, gaf beduidende wenken, en, in het kort, eerlang sluisterde men elkander in het oor: ‘Het is de Dauphin! de Zoon van lodewijk XVI!’ De cipier zelf geloofde het sprookje, en schoot hem geld. Twee koopmansvrouwen uit de steden Saignes en Felize werden in het geheim ingewijd, hetgeen zich spoedig verspreidde, en niemand twijfelde meer. Zijn gelaat, zijne manieren - ‘Gij hebt hem maar te zien,’ riepen de ligtgeloovige zielen uit, ‘om hem op het eerste gezigt te kennen.’ Al de inwoners van Chalons, van de bevoorregte standen, werden van tijd tot tijd vertrouwden en aanhangers gemaakt, en zij allen wedijverden met elkander
in de ondersteunig van deze ongelukkige Telg huns Konings.

{==80==} {>>pagina-aanduiding<<}
Zijne tafel werd dagelijks bediend met lekkernijen van allerlei soort; zijne vertrekken werden met sinaak gemeubeld; meesters werden hem gegeven; de cipier behandelde hem met ontzag en eerbied; de gevangen kreeg de vrijheid rond te wandelen zoo dikwijls het hem behaagde, maar altijd verkleed als eene vrouw; in het kort, zijne gevangenis was, als het ware, herschapen in een lusthuis.
Intusschen waren de personen, die in het geheim waren genomen, niet bescheiden genoeg. Een woord, hier en daar in de vreugde hunner harten uitgelekt, wekte de waakzaamheid der overheden; en, nadat deze maskerade twee maanden gespeeld was, had hervagault gestrenger onderzoek door te staan. Met slimheid en gebaren, die zijne woorden schenen tegen te spreken, verklaarde hij nu de zoon te zijn van een kleermaker te St. Lo. De vader werd bij geschrifte gekend; hij staafde de waarheid der verklaring, en de schuldige werd veroordeeld tot eene maand gevangenis. Deze zachte straf werd als eene zegepraal beschouwd door hen, die meenden regt achter het geheim te zijn: gedurende zijne teregtstelling beefden zij, dat de ware afkomst des gevangen de ontdekking niet zou ontgaan. Met oogmerk om hem te behoeden tegen de navorschende waakzaamheid der politie, voorzagen zij hem in overvloed van geld en juweelen, en bevorderden dus zijnen aftogt. Hij was over den uitslag zeer wel te vreden, en begon nu zijne rol te spelen te Vire, in het departement Calvados. Hier maakte hij slechts weinige proselieten, werd spoedig weer gevat, en, met grootere gestrengheid, tot twee jaren gevangenis veroordeeld. Daar de inwoners van Vire hem slechts als een' jongen landlooper beschouwden, zou hij deze twee jaren zeer treurig hebben doorgebragt, hadden niet zijne getrouwe aanhangers te Chalons aangehouden hem te ondersteunen; bij welke gelegenheid de troostrijke Mevrouw saignes den briefwissel bestuurde. Deze vrouw was hem waarachtig genegen, en raadde hem, den tijd zijner gevangenisse te besteden aan de volmaking zijner opvoedinge; maar hij gaf zich toe in den drank, en verliet, ten einde der twee jaren, de gevangenis erger, dan hij haar was ingegaan. Mevrouw saignes kwam zelve hem van Vire naar
Chalons, in den boezem zijner getrouwe en ijverige vrienden, afhalen. De luisterrijkste toerustingen waren voor zijne ontvangst in het werk gesteld. Hij kwam,

{==81==} {>>pagina-aanduiding<<}
ontving gelukwenschen, zag bloemen voor zijnen voet gestrooid, en werd met den onderscheidendsten eerbied behandeid. In het kort, de hoorn des overvloeds was wederom ten rijkelijkste uitgestort over den kleermakers zoon van St. Lo. Toen de politie deze bedrijven ontdekte, vonden zijne medestanders, na beraad, goed, den Dauphin te doen reizen. Zijn weg werd zoo bepaald, dat hij overal vertrouwde vrienden vond, die, vooraf van zijne vooronderstelde hooge geboorte onderrigt, hem al den eerbied betoonden, aan dien verheven stand verschuldigd. Hij was eenmaal te Rheims, tweemaal te Vitry le Français, en dikwijls op verschillende buitenverblijven, waar bals, concerten en feesten van allerlei soort te zijner eere, gegeven werden.
Te Vitry was hij prachtig en gemakkelijk gelogeerd ten huize van Mevrouw de rambecour, wier echtgenoot alle zijne voetstappen naauwkeurig volgde, hem met den oplettendsten ijver opwachtte, en hem diende als een knecht. Op St. Lodewijksdag werd hem een keurig feest bereid; zijnde dit het feest van den Heilig, wiens naam hij droeg. De dames zongen liederen, te zijner eere vervaardigd. In de vertrouwde gezelschappen, welke hij bezocht, noemden zij hem steeds: mon Prince! Zijn portret werd verspreid als dat van den Dauphin; en men vertelde, dat de Paus zelf een teeken op zijne dije gedrukt had, om hem te herkennen. Ten laatste ging een brief rond van een' Bisschop, waarin deze bedrogen Prelaat in uitdrukkingen van den diepsten eerbied voor dezen jongen zwerver schrijft, en door zijn voorbeeld menigeen overtuigt, die nog in hun geloof wankelende waren. Reeds was een hof rondom lodewijk XVII gevormd; hij had dadelijk zijne gunstelingen, en zou overgaan om degenen te benoemen, welke de groote ambten van zijne hofhouding zouden bekleeden. Vele namen van gewigt waren daaronder te vinden. Allen gloeiden van geestdrift, en bereidden zich om de grootste opofferingen te doen. Mannen van geboorte en rang hielden zichzelven gelukkig, in staat te zijn het laagste werk van gemeenen dienst voor hem te verrigten. Gierigaards werden verkwisters, opdat zij de eer mogten hebben om hem te onthalen. Het was zeer natuurlijk, dat zoodanige bedrijven het oog eener waakzame politie niet ontsnapten. Fouché werd, te Parijs, onder-
{==82==} {>>pagina-aanduiding<<}
rigt van al hetgeen te Vitry voorviel; en een bevelschrift maakte een einde aan de klucht.
Doch, zelfs gevangen zijnde genomen, gedroeg zich hervagault met eene grootschheid en waardigheid, die allen aanwezigen eene soort van verlegenheid en ontzag inboezemden. Zijne ter neer geslagen vertrouwden omringden hem met den hartelijksten eerbied; een van hen, sterk bewogen, verzocht verlof om hem te omhelzen; de kleermakers zoon stak hem onachtzamelijk de hand toe om te kussen. Reeds den eersten nacht van zijne opsluiting werd een zeer luisterrijk feest in zijne gevangenis gegeven. Er werden pogingen gedaan tot zijn ontslag op borgtogt; doch vergeefs. Alwat verworven kon worden, was, de gestrengheden der gevangenschap zoo veel mogelijk te verzachten. Hij werd bij aanhoudendheid op de kostbaarste wijze bediend, en aan dezen hoogen stijl van leven zoo gewend, dat eenmaal, een kuiken, eene duif, met salade en eene vla opgedischt zijnde tot zijn avondeten, hij goedvond het onthaal gebrekkig te vinden, en wierp met verontwaardiging het geregt tegen den grond. Adnet, de Notaris, noemde hem in zijne gevangenis Monseigneur, en werd gunstiglijk beloond met de benaming van: mon petit page, mon petit valet de chambre d'amitié! Dus speelde hij zijne rol, en steeds met eene houding van de uiterste gewigtigheid. Naar de mis gaande, droeg een knecht zijn gebedenboek en kussen. Hij stelde eenen Secretaris aan, en deed hem in zijnen naam dien van louis charles teekenen. ‘Wanneer iemand een' grooten naam voert,’ zeide hij tot de regters, ‘is hij zeker van aan vervolging blootgesteld te zijn.’ De Maire van Vitry, uit aanmerking van den grooten toeloop des volks, zag zich ten laatste genoodzaakt, hem onder strikter bewaring te brengen, en onderschepte te gelijker tijd den geweldigen voorraad van wijn en goede sier, te zijnen gebruike gezonden. Geen mensch, ten zij volstrekt noodzakelijk tot zijne
oppassing, werd toegang vergund zonder een kaartje. Ondertusschen werd zijn vergrijp geenszins beschouwd uit een staatkundig oogpunt, maar louter als eene zaak, behoorende tot de correctionele politie, aan welker onderzoek en bestraffing het derhalve werd overgelaten. Mevrouw saignes was insgelijks gevangen genomen, als zijne medestandster; doch, geen bewijs voorhanden zijnde om haar te overtuigen, werd zij gevolgelijk ont-
{==83==} {>>pagina-aanduiding<<}
slagen. Hervagault werd, in den aanvang des jaars 1802, veroordeeld tot vier jaren gevangenis, als een bedrieger en misbruiker van de ligtgeloovigheid des volks, en dien ten gevolge opgesloten in het huis van correctie te Ostende. Beiden, de veroordeelde en de procureur generaal, schoon op verschillende gronden, appelleerden bij het Gouvernement tegen dit vonnis. - De zaak zou nu te Rheims behandeld worden, toen eene nieuwe en zeer gewigtige personaadje eensklaps verscheen op het tooneel dezer tragi-comedie.

(Het vervolg en slot hierna.)





Roelof Schenkel. (*)



	Romance.
‘Neen! nimmer moet dat Fransch gespuis, 
Die snoode tollenaren, 
Die roovers van ons geld en goed, 
Gerust naar Holland varen. 
 
Wie, Mannen! waagt met mij de kans, 
Die bende na te zetten, 
En, door een moedig, stout bestaan, 
Het vlugten te beletten? 
 
Men zegt, zij voeren met zich meê 
Wel veertigduizend kroonen: 
Wie, Mannen! waagt met mij de kans? 
Wie wil zijn' moed betoonen? 
 
Die rijke buit moet hun ontroofd; 
Men moet dien schat herwinnen, 
En slepen 't vuige rooversrot 
Weêr Gruno's wallen binnen. 
 
Wie, Mannen! waagt met mij de kans? 
Neen, de uitkomst kan niet falen; 
Het schip is nog niet verr' van hier, 
Wij kunnen 't achterhalen: 

{==84==} {>>pagina-aanduiding<<}

Volgt schenkel slechts; hij gaat u voor; 
Het feit moet ons gelukken; 
Ja, voor standvastig moedbetoon 
Zal 't Fransch geboefte bukken.’ 
 
Een achttal braven hoort deez' taal; 
Het stuk kan hun behagen: 
‘Wij, schenkel! - roept m' uit éénen mond - 
Wij willen 't met u wagen. 
 
In aantal moog' dat woest gespuis 
Ons vrij te boven streven; 
Maar in ons hart herleeft de moed, 
Nu Fransche slaven beven. 
 
Wij hebben reeds te lang gebukt, 
En hoon en smaad verdragen: 
Maar, dank zij God! het zalig uur 
Der vrijheid heeft geslagen. 
 
Ja, schenkel! ga ons moedig voor; 
Wij vreezen roer noch klingen: 
Wij willen dien gevloekten drom, 
Op hunne vlugt, bespringen.’ 
 
Geen woord meer. Elk volbrengt zijn' pligt 
En 't woord door hem gegeven, 
En troost zich, als de nood gebiedt, 
Voor 't stout bestaan te sneven. 
 
Men gaat - en schenkel treedt vooruit, 
Hij wil het feit besturen: 
Bij elken tred ontvonkt de moed; 
Men gaat een drietal uren. 
 
‘Ginds ligt het schip, - roept schenkel uit; - 
Wij zijn ons doel genaderd: 
Nog eens elkander trouw beloofd, 
En moed en kracht vergaderd: 
 
Geen vreemde hulp verbeidt ons hier, 
Noch kan ons pogen schragen. 
Hoe wilt ge, Mannen?’ .... Elk roept uit: 
‘Wij willen 't met u wagen.’ 

{==85==} {>>pagina-aanduiding<<}

‘Welaan!’ - roept schenkel, springt op 't schip: 
Zijn moed blijft onbewogen; 
Een zwaard blinkt in zijn forsche vuist, 
Een vuurgloed in zijne oogen: 
 
Met kracht rukt hij een schipluik op, 
En dreigt met norsche blikken, 
En bliksemt met ontbloot geweer, 
En wekt een bang verschrikken. 
 
‘Geeft op! geeft op!’ - dus brult hij uit. 
(Reeds siddert elke roover.) 
En driewerf brult nu ieder held: 
‘Geeft, Franschen! geeft u over!’ 
 
‘Geeft op! Geeft op, 't geroofde goed, 
Uw zwaarden en musketten! 
Geeft op! of de opgeheven kling 
Zal u de schedels pletten.’ - 
 
‘Ach! laat ons - smeekt nu elk, bedeesd, - 
Met vrouw en kinders trekken; 
En onze schat zal de uwe zijn, 
En ons tot losprijs strekken.’ 
 
Maar schenkel spreekt, op vasten toon: 
‘Geen goud wekt ons begeeren: 
Geeft u, met vrouw en kinders, op! 
Gij moogt en zult niet keeren.’ 
 
Elks bloed verstijft: de kleur des doods 
Vervangt het rood der wangen; 
Elk Franschman geeft de wapens op, 
En 't veege lijf gevangen. 
 
‘Voort! voort! - roept schenkel, - Mannen, voort! 
Wilt, helden! niet vertragen: 
De vijand zwicht en geeft zich op; 
De zege is weggedragen.’ 
 
Zoo bukt een driemaal sterker magt, 
Maar door den schrik verwonnen: 
Zoo wordt het hagchlijkst feit bekroond, 
Met fieren moed begonnen. 

{==86==} {>>pagina-aanduiding<<}

‘Voort! voort! - roept scheneel, - Mannen, voort! 
Wij mogten 't al herwinnen.’ 
En voert den grootsch verkregen buit 
Weêr Gruno's wallen binnen. 
 
w.h. warnsinck, bernsz. 
Januarij, 1815. 





De plagen van Egypte.

Door E.D. Clarke, LL. D.

.... De kwik in Fahrenheit's thermometer scheen thans onbewegelijk. Zij bleef verscheidene dagen op 90o, zonder de minste merkbare verandering. Bijna ieder Europeaan leed aan ontsteking der oogen. Velen werden gekweld door huidziekten. Vurig uitslag was zeer algemeen. Dit werd toegeschreven aan het drinken van modderig water uit den Nijl, de inwoners geen ander hebbende. Hunne wijze, om het, tot eene zekere mate, te zuiveren, bestaat in het wrijven der binnenzijde van de vaten met gekneusde amandelen: dit doet een deel des modders nederploffen; maar het wordt nooit geheel klaar. Vele menschen waren bezocht met huidzweren, Nijlpuisten genaamd; en klagten over buik- ja bloedloop waren algemeen. Eene bijzondere soort van hagedis maakte zijne opwachting in ieder vertrek; hebbende ronde vliezen aan het einde van zijn' voet, welke daaraan zulk eene vasthoudendheid geven, dat het bij glasruiten of hangende spiegels opklautert. Dit walgelijk gezigt was ieder vertrek gemeen, het zij in de huizen van rijk of arm. Ter zelfder tijd dekte zulk eene plaag van vliegen alles met hare zwermen, dat het onmogelijk was te eten, zonder lieden te huren, om bij elke tafel met veren of kleppen te staan, om ze weg te drijven. Geen drank kon in een glas geschonken worden: de wijze van drinken bestond in de opening van elke flesch digt te houden, tot op het oogenblik dat zij aan de lippen gezet werd, en haar terstond met de vlakke hand weer toe te dekken, wanneer men haar wegnam, om ze een' ander' aan te bieden. De grootstmogelijke zorg voor reinheid, door eene herhaalde verwisseling van ieder kleedingstuk, kon de

{==87==} {>>pagina-aanduiding<<}
aanvallen niet afweren der zwermen van ongedierte, die tot de lucht der plaatse toe schenen te besmetten. Een heer verscheen voor een gezelschap, dat hij op het middagmaal gevraagd had, geheel bedekt met luizen. De éénige verklaring, welke hij geven kon, was, dat hij een oogenblik tijds in eene der booten op het kanaal had gezeten.

Eenvoudig schrijven eener Schotsche vrouwe aan keizer Alexander.

Keizer alexander, bij zijne komst tot den troon, een aantal Engèlschen, door de grilligheid zijns voorgangers in gevangenissen opgesloten, hebbende ontslagen, onder welken de zoon eener geringe vrouwe in Schotland, ontving van haar den volgenden brief; dien wij echter, zonder verlies van veel naïfs en piquants, in de gebrekkigheid en eigenaardigheid der tale gelegen, niet kunnen overzetten.

‘Aan den zeer voortreffelijken Alexander, Keizer van dat groot gebied van Rusland en de landstreken daartoe behoorende, enz. enz. enz.
Uw zeer nederige dienares bidt zeer nederig om uwe genadige vergiffenis voor mijne stotheid van uw zeer geduchten Soeverein te naderen uit hoofde uwer goedertierenheid in dezen tijd.
Mijn Soeverein, de openhartigheid dezer vrijpostigheid is ten gevolge van uw Soevereins goedheid in het dienen en begunstigen van mijn zoon, wiens naam is John Duncan, oud zes-en-twintig jaren, die in de leer was, die gevangen was met Robert Spittle, zijn heer kaptein van de Han, Spittle van Alloa ten tijde van het Britsch embargo in uw Soevereins landen in Rusland, welke de eenige steun van mij zijn moeder is, en buitendien heb ik geen anderen vriend tot mijn steun, en op grond van uwe genadige goedwilligheid believe het u dit gering present aan te nemen, dat ik zelf gebrijd heb, van uw altijd goedgunnende vriendin zoo lang ik nog adem heb.
Het gering present is drie paar kousen, om te dragen als uw Soeverein op de jagt gaat. Ik zou uw Soeverein zijden kousen gezonden hebben, zoo en wanneer mijn zoon gaan kon om die te halen, maar de pressing in dezen tijd zoo

{==88==} {>>pagina-aanduiding<<}
heet zijnde dat hij niet gaan kan uit vrees van geprest te worden.
Zoo uw Soeverein gelieven wil dit aan te nemen, en begunstigen mij met een antwoord hierop met brenger en laten mij weten wat samielje van kinderen uw Soeverein heeft, wil ik kousen voor den winter voor hen zenden voor de winter aankomt, en desgelijks wat zoons en wat dochters gij moogt hebben.
Zeer geduchte Soeverein, ik ben uw zeer gehoorzame en nederige dienares tot den dood. Elizeabeth Wilcox.
St. Neunsons bij Sterling April 2d 1804.
Gelief aan mij te schrijven aan het adres van Robert Raunee in St. Neunsons bij Sterling.’

Zoo verre was zijne K.M. van dit nedetig blijk der dankbaarheid van de schrijfster te verachten, dat hij eene order te haren behoeve afgaf van £100, welke haar door den Russischen Minister te Londen betaald werd. Ongelukkig nam een dienstvaardig geletterde op zich, haren tweeden brief aan den Keizer na te zien, en beroofde dien alzoo van die oorspronkelijkheid, welke het vorenstaande stuk zoo regt piquant maakt.

Anecdote van prins Schwartzenberg.

De weduwe van den beroemden buffon, thans haar verblijf houdende te Monthard, ontving onlangs eenen brief van den Prins van schwartzenberg, inhoudende, dat, zijn Souverein hem bevolen hebbende te zorgen voor de veiligheid van alle plaatsen, aan de wetenschappen géwijd, of dezulke, die herinneren aan mannen, welke hunnen leeftijd tot eere hebben verstrekt, hij haar eene Sauvegarde voor haar slot zond; er bijvoegende, dat ‘het verblijf van den Geschiedschrijver der Natuur heilig zijn moest in de oogen der vrienden van wetenschap: het is een domein, dat allen menschen toebehoort.’

In de Schets van Lady Joanna Grey (Meng. 1814. No. 16) moet de zinsnede op bl. 768, reg. 28-32, aldus gelezen worden:
‘Houd op!’ riep ik, ‘ik weet het, - doch hetgeen gij vreest, kan met gebeuren.’
‘En wat geeft u dit vertrouwen?’
‘Mijne eigen zwakheid. Ik heb altijd ligchamelijk lijden gevreesd, - enz.






{==89==} {>>pagina-aanduiding<<}

Mengelwerk.

Redevoering, ten bewijze, dat de mensch zich over de zekerheid zijnes doods met geen regt te beklagen heeft.

‘Aan den Redacteur van de Vaderlandsche Letteroefeningen.

Mijn Heer!

Met de hier nevensgaande Redevoering heb ik onlangs mijnen Predikdienst hervat, na mijne herstelling van eene zeer gevaarlijke ziekte, en dus bij eene gelegenheid, die wel voor mij en mijne vrienden, maar voor het Publiek geenszins, belangrijk is. Daar zij, evenwel, den dood, zoo ik meen, uit een, indien al niet nieuw, dan toch min algemeen bekend oogpunt leert beschouwen, heb ik haar ter drukperse bestemd, doch ontbloot van al datgene, wat tot de bovengemelde bijzondere gelegenheid betrekkelijk was. Mogt daardoor mijn hoofddoel, verstandsverlichting omtrent een der allergewigtigste menschelijke belangen, en bevordering van dankbare berusting in eene Goddelijke schikking, over welke de min doorzigtige en zwakke sterveling zich zoo jammerlijk pleegt te beklagen, eenigzins bereikt, en dit stukje, te dien einde, in uw geacht Maandwerk kunnen geplaatst worden!
In deze hoop, heb ik de eer, mij te onderschrijven, met bijzondere hoogachting:

Mijn Heer!
Uwen dienstwilligen Dienaar,

c.w. westerbaen.’ (*)
Amsterdam, den 24sten

van Louwmaand, 1815.

{==90==} {>>pagina-aanduiding<<}

Het is den mensch gezet, eenmaal te storvon.



Hebr. IX:27.
Waar wij onze oogen heênwenden, overal doet ons de aarde beelden van verderf en vergankelijkheid zien. Nu zijn het de gele en dorre herfstbladeren van boomen, wier lentebloesem en zomervruchten ons nog onlangs toelachten; dan is het de verstijvende winterkoude, welke schier al, wat ons omringt, in het sneeuwwitte doodsgewaad kleedt, en ook den mensch zijne sterfelijkheid herinnert. Nu is het een smartelijk gevoel van afnemende vermogens; dan zijn het krankheden, welke ons aan den rand des grafs voerden; en dan weder de sprekende voorbeelden van allen, die vóór ons geleefd hebben, van een groot aantal onzer bekenden, en, helaas! ook van velen onzer bloedverwanten en vrienden, welke ons toeroepen: stof zijt gij, en tot stof zult gij wederkeeren. Van alle levensbeschrijvingen is daarom het einde: hij ontsliep met zijne vaderen. Wat baat ons dus rang of schat tegen den geweldigen, die even gevoelloos aan de paleizen der vorsten, als aan de hutten der armen, klopt, - dien geene schoonheid, hoe aantrekkelijk ook, betoovert; geen verstand, hoe kloek, verwint; geen vernuft, hoe vindingrijk, verschalkt, en geene magt, dan de Almagt alleen, weêrhoudt. Geen wonder dan, dat de Ouden wel voor de koorts, den schrik en andere menschelijke zwakheden, maar voor den dood geen altaar hadden, omdat hij onverbiddelijk is. Ja! alles, alles op aarde is eindig, en bepaald is ook de maat onzer ligchaamskrachten, welke vaak onbestand zijn tegen den geringsten nadeeligen invloed der ons omringende Natuur. Hare minste onevenredigheid met ons teeder weefsel en broos gestel wordt ons niet zelden, ook bij de volkomenste levenskrachten, doodelijk. Behalve duizenderlei toevallen, noch te voorzien, noch af te weren, wordt zelfs dat-
{==91==} {>>pagina-aanduiding<<}
gene, wat eerst ons ligchaam kracht en duurzaamheid schonk, vervolgens al meer en meer voor hetzelve doodelijk. Onze vaste deelen, namelijk, verkrijgen, met onze toenemende
jaren, steeds meer digtheid en hardheid, welker hoogste graad, door den meer en meer belemmerden omloop des bloeds, en dus door de verdikking en het bederf onzer vochten, eindelijk den dood baart. Onfeilbaar is dus het woord: Geen man leeft er, die zijn ligchaam behoeden zal voor het geweld des grafs; want het is den mensch gezet, eenmaal tê sterven.
Ziet daar dan de onveranderlijke Natuurwet, welke al, wat leeft, moet gehoorzamen, omdat zij den wil bevat van Hem, die ons het leven gaf. Hoezeer wij nu, én in onze Christelijke Godskennis, én in onze ondervinding zelve, den onwankelbaarsten grond hebben voor ons zalig vertrouwen, dat die wil wijs en weldadig is, ook daar, waar wij deszelfs bedoeling niet kennen, is het, echter, niet te verwonderen, dat de stalen wet der sterfelijkheid ons niet zelden verontrust en bedroeft. Het is de liefde voor het leven, welke God zelf ons wijsselijk inboezemde, om ons aan de aarde verbonden te houden, zoo lang Hij ons haar ter woonplaatse geeft, - het is onze gehechtheid aan huisgenooten, bloedverwanten en vrienden, die ons des levens lasten verligten en deszelfs geneugten meer dan verdubbelen, - het is onze zinnelijke vooringenomenheid met het tegenwoordige mindere boven het toekomende meerdere, - het is de duisternis der toekomst zelve, maar vooral de vrees van het schuldige hart voor eene vergeldende eeuwigheid, welke aan die onrust en droefheid een schadelijk voedsel geeft. Wat wonder dan, dat wij zoo vaak verleid worden, om te morren tegen de Voorzienigheid, welke ons van hare ondermaansche zegeningen geen duurzaam genot verleent, en ons niet zelden, met de lievelingen van ons hart, de vreugde onzes levens, ja schier al deszelfs waardij, ontrukt.
Het is ons wel eens gelukt, dat morren niet slechts

{==92==} {>>pagina-aanduiding<<}
tot zwijgen te brengen, maar zelfs in dankbare blijmoedigheid te verkeeren, door mijne lotgenooten naar den Hemel te wijzen, welke, gewis, nog oneindig meer, dan de aarde, vol is van den rijkdom der Goddelijke goedertierenheden. Thans kan onze rede wel zoo hoog niet rijzen met gedachten van Hemelzaligheden. Zij zal zich tot de aarde moeten bepalen, en, echter, vertrouwen wij, voor verstand en hart niet min vruchtbaar zijn. Haar doel is, ten minste, even belangrijk. Het is niet minder, dan de overtuiging, dat de mensch, zelfs ten aanzien van deze wereld, zich over de zekerheid zijnes doods niet hebbe te beklagen. God blijft liefde, hoezeer Hij het ook den mensch gezet hebbe, eenmaal te sterven.
Gelijk, in het algemeen, weldaden, welke wij lang en onafgebroken mogten genieten, door de gewoonte des genots, niet slechts den levendigen indruk onzer dankbaarheid doen verloren gaan, maar ons ook, maar al te dikwijls, vervoeren, om haar, ten laatste, als onvervreemdbare eigendommen te beschouwen, waarop wij een onbetwistbaar regt hebben verkregen; zoo leeren wij ook ons aardsche leven, met den tijd, voor eene bezitting houden, welke ons niet zonder onregt en geweld kan ontnomen worden. Hoezeer nu iedere aanval op ons leven door elken menschelijken arm, die niet met het zwaard der Geregtigheid gewapend werd, eene geweldige aanranding van ons dierbaarst eigendom zij; ten aanzien van God is dit eene volstrekte onwaarheid. Gelijk alle onze geneugten, zoo is ook ons leven een geheel onverpligt geschenk zijner goedheid; een geschenk, dat zijn onvervreemdbaar eigendom blijft; of liever, een leengoed, hetwelk wij moeten afstaan, zoodra de Voorzienigheid ons daartoe den wenk geeft, en waarop wij te minder eenige schaduw zelfs van regt hebben, daar wij het duizend malen misbruikten, en even zoo dikwijls verbeurden, als wij onze leden bezigden tot wapenen der ongeregtigheid. Zonder eenigen schijn, dus, van onregt of wreedheid,

{==93==} {>>pagina-aanduiding<<}
neemt de Algoede het zijne terug, wanneer Hij den mensch, wiens naam is sterveling, een leven beneemt, welks kortstondigst genot nog loutere goedheid is, - goedheid niet alleen voor den jongeling of man, die haar slechts twintig of dertig jaren op aarde genieten mogt; maar goedheid ook jegens het kind, dat maar weinige maanden of weken het levenslicht zag, - goedheid ook jegens die millioenen diertjes, wier geheele bestaan tot slechts weinige uren levens en dartelens bepaald is.
Maar zou een goede God den dood gewapend hebben met zoo vele verschrikkelijkheden? - Ook in deze zien wij eenen Vader, die zijne kinderen zoo wijs als liefderijk behoedt. Want, behalve dat de verschrikkingen des doods oorspronkelijk en onafscheidbaar zijn van die fijne bewerktuiging en dat teeder gevoel, dat ons, gedurende het gansche leven, eene bron is van duizendvoudige, en wel van onze streelendste genietingen; zoo zijn zij ook de lijfwachten des levens, of liever de diepe grachten, tusschen de grenspalen van het leven en den dood gedolven, om ons het overloopen te beletten. Zij toch verwekken of versterken althans bij ieder mensch die zucht tot zelfbehoudenis, welke onze eerste Natuurwet is; zij doen ons de moeijelijkheden en rampen des tijds lijdzamer verduren, welke men weldra, met geweld, en, des noods, met opoffering van het leven, van zich zou afschudden, zoo de overgang tot den dood minder geducht ware; en zij weêrhouden ons geslacht van eene menigte wanbedrljven, welke ons leven aan nog veel geduchter gevaren zouden blootstellen, dan onze onbedachtzaamheid, in weêrwil van den dood en zijne verschrikkingen, maar al te dikwijls durft tarten. Neen, angsten des doods! voor ons zijt gij min verschrikkelijk, dan weldadig. Gij toch zijt de waarborgen onzer maatschappelijke veiligheid; en zonder u zou het zwaard des regterlijken gezags vergeefs worden opgeheven, en de booswichten zouden de regten der schuldeloozen, onbeteugeld, met

{==94==} {>>pagina-aanduiding<<}
voeten treden. Neen! Behalve dat onze vebeelding u, dikwerf, ontzettend vergroot, en uwe gedaante veel geduchter is, dan uwe natuur; met de wapenen, die God ons tegen u gaf, zijt gij niet onwederstaanbaar. Neen! Onze liefde voor het leven is zoo groot niet, of schier iedere menschelijke hartstogt kan de vreeze des doods overwinnen. Eerzucht tart hem uit; liefde veracht hem; vrees voor schande zoekt hem; droefheid vlugt tot hem (*). Is dit het vermogen der hartstogten, wat vermag dan de menschelijke rede niet tegen den schrik des doods? Of is zij het niet, die ons dankbaar doet opmerken, dat alles, wat ons op deze wisselvallige aarde omringt, maar vooral, bij toeneming van jaren, het eigen gevoel van afnemende vermogens, ons langzaam en voorzigtig tot het sterven voorbereidt, en dat iedere, zelfs geringe, ongesteldheid ons met den dood allengskens gemeenzaam maakt? Leert zij ons niet, dat de Algoede, zoo wijs als liefderijk, het eigenlijk doodsuur voor ons verborgen houdt, om ons niet duizend dooden deerlijk te doen sterven, en den lust tot nuttige werkzaamheden niet jammerlijk in ons te doen wegzinken? Zijt gij het niet inzonderheid, Goddelijke Openbaring! welke ons ook onzen laatsten polsslag onder de weldaden des Alzegenaars tellen doet? en houdt gij niet onzen onsterfelijken geest, met een onwankelbaar geloof en zaligende verwachting, op Hem, ons hoogste goed, gevestigd? Ja! is het niet door u vooral, dat Gods liefde den sterveling eene onafscheidbare vriendin gaf, welke ons ook in den laatsten strijd getrouw blijft, de Hoop namelijk, door welke het onmogelijk is, dat zij ons immer zou willen bedriegen? Die liefde heeft niets gespaard, om de smarten des doods zoo veel voor ons te verzachten, als de volmaaktste wijsheid slechts eenigzins gedoogde. Die liefde zendt ons haren meest Ge-
{==95==} {>>pagina-aanduiding<<}
liefden tot eenen trooster op onze
sterfbedden, en schenkt ons ook daar, in artsenhulp, in vriendenbijstand en deelnemend medelijden, verademing, verzachting, genoegen en zalige verteedering des harte. Zoo immer, in het bange doodsuur vooral, daalt die Vaderliefde zelve tot onze bedsponde neder; daar belooft zij ons de getrouwste zorg voor onze dierbaarste panden; daar verzacht zij de grieven des harte, gewond door de bewustheid van schulden en misdaden; en van daar voert zij ons, door het dal der donkerste schaduwen heên, derwaarts, waar het dan ook zijn mag, alwaar zij, niet min dan op aarde, tegenwoordig is, om hare kinderen het Goddelijk doel hunner schepping onfeilbaar te doen bereiken. Alzoo gesterkt, mogen wij met azaf's heerlijke gedachten zalig insluimeren: Ik zal dan geduriglijk bij U zijn! Gij hebt mijne regterhand gevat! Gij zult mij leiden door uwen raad, en daarna zult Gij mij in heerlijkheid opnemen! Wien heb ik nevens U in den Hemel? Wat zou mij nevens U op aarde gelusten? Bezwijken hier mijn vleesch en mijn hart, Gij, mijn God! zijt de rotssteen mijnes harte en mijn deel in eeuwigheid! Alzoo door jezus zelven bemoedigd, mogen wij, bij den rand des grafs paulus schoonen triumfzang aanheffen: Dood! waar is uw prikkel? Graf! waar uwe overwinning? Gode zij dank, die mij de overwinning geeft door zijnen Zoon jezus christus! Die met zulke gedachten kan sterven, heeft die wel reden, om zich over zijne sterfelijkheid te beklagen? Wie toch kan dit niet, die niet onchristelijk geleefd heeft? En wie zal zoo vermetel zijn, van zijnen Schepper aan te klagen over doodsangsten, welken hunnen oorsprong hebben in een eigen zedeloos gedrag? Neen! God blijft liefde, schoon Hij ook zijn leengoed terug neme; want Hij doet dit met nog eindeloos beter overleg en teederder zorg, dan de beste vader op aarde, die zijn
kind, hoe het ooks schreije, voor een schadelijk geworden speelgoed een veel wezenlijker genoegen schenkt.

{==96==} {>>pagina-aanduiding<<}

Van een schadelijk geworden speelgoed gewagende, heb ik een denkbeeld aangeroerd, welks ontwikkeling ik beproeven zal, om nog vollediger overtuiging en dankbaarder gevoel te bewerken, dat wij ons over de wet der sterfelijkheid, zelfs ten aanzien van ons lot in deze wereld, niets te beklagen hebben. Indien een altoosdurend leven op aarde voor het menschdom schadelijk zou zijn, dan wordt de dood niet min eene Goddelijke weldaad, dan het leven zelf. Intusschen is en slechts weinig oplettendheid noodig, om het eerste met eigene oogen te zien, en dus het laatste gaarne te erkennen. Het is, namelijk, eene schikking der Hoogste Liefde, dat niet een gering, maar een zeer groot aantal menschen de aardsche tooneelen harer grootheid betreden, en zich op dezelve in het genot harer goederdertierenheden, waarvan zelfs de aarde vol is, zouden verlustigen. Doch hoe klem zou dit aantal zijn, zoo het den mensch niet gezet ware, vroeg of laat te sterven? Immers, hoe vruchtbaar ook de bodem, hoe mild de Natuur zij, welke ons voedt en dekt en verkwikt; bewezen (*) is het, echter, dat, ten hoogste, slechts veertien duizend millioenen menschen gelijktijdig op de aarde gelukkig zouden kunnen leven. Een grooter aantal zou hier voedsel noch geneugten vinden. Maar wat beteekent nu dit getal bij die honderd duizenden millioenen menschen, die hier, korter of langer, bij afwisseling, een aangenaam verblijf, en tevens eene onmisbare oefenschool gevonden hebben en vinden zullen voor hunne hoogere bestemming? Neen! zonder den dood, zou, eindelijk, de geboorte ganschelijk moeten ophouden. Het is onze sterselijkheid, Medemenschen! welke dit verhoedt, daar zij met Gods uitgebreide en algemeene
menschenliefde volmaaktelijk strookt. Onze sterselijkheid is de bron van het leven voor ontelbaren,

{==97==} {>>pagina-aanduiding<<}
die, anders, den Almagtigen Vader niet zouden hebben leeren kennen en beminnen. Zonder haar waren wi althans niet geboren, zouden wij hier Gods vaderliefde niet roemen, in ons bestaan niet juichen, en millioenen zaligen in den hemel God niet loven, dat Hij op aarde den dood nevens de geboorte geplaatst heeft, juist omdat Hij een God der levenden, en niet der dooden is.
Het is ook aan deze zelfde inrigting, dat wij hier een aantal onzer zoetste geneugten te danken hebben. Verbeeldt u toch eens, dat onze wereld volkomen bevolkt ware, en dat de afwezigheid des doods de geboorte had vernietigd: Weg dan, vaders en moeders, was de vreugde, de zaligste vreugde uwes levens, - die vreugde, welke uwe harten vervulde, toen God u, in één of meer lieve wichtjes, de vrucht uwer reine huwelijksmin met eene vaderliefde aanbood, welke gij daarvoor dankend loven zult, zoo lang uwe tong stamelen, uw hart kloppen, ja uw geest leven zal. Weg was die vreugde, welke duizende bijzonderheden, uwe kinderen betreffende, u dagelijks verschaffen, en u uw eigen huis boven alle anderen heilig en dierbaar maken. Dan zou de blijkbaar teedere zorgvuldigheid van den Almagtigen Vader voor uw kroost, reeds vóór en bij en na deszelfs geboorte, u niet in aanbidding verrukken, noch uw hart met dankbare wederliefde voor dien Vader voor altijd vervullen; dan zouden elke blijk van de voorspoedig ontwikkelende ligchaams- en zielsvermogens uwer kleine lievelingen, - hun eerste gestamel, hun onnoozel gevraag, hun zorgeloos gespeel, hun onschuldig vermaak, hun vrolijk gelach, hunne teedere liefkozingen, hunne dankbare omhelzingen u niet rijker maken, dan menig een Koning, die zulke schatten vergeefs verlangt; dan zag men op aarde niet meer dat bekoorlijk mengsel van oud en jong, dat nu zulk eene bevallige verscheidenheid van menschen en menschelijke bedrijven oplevert; dan ontmoette men enkel hoogbejaarden, wier knorrige luimen geene lie-
{==98==} {>>pagina-aanduiding<<}
ve jeugd zou weglagchen, wier gezellige banden grootendeels zouden verbroken zijn, en wier eenvormig bestaan hun dit leven, reeds voorlang, ten ondragelijken last zou gemaakt hebben. Wat reden zou er dan zijn, Natuurgenooten! om ons een eindeloos of veel duurzamer leven op deze aarde toe te wenschen? Hoe schoon ook, op den duur zou zij voor ons, wien een onafgebroken geluk geen geluk kan blijven, niet
langer schoon zijn. Haar lief en leed eenmaal hebbende leeren kennen, zouden ons hare eenzelvige verschijnsels grootelijks mishagen; hare werkzaamheden, ons als meerendeels nutteloos bekend zijnde geworden, of nagelaten, of tragelijk en met verdriet waargenomen, en hare vermaken, ten laatste, als ijdel bespot en met verachting worden verworpen, zonder dat wij ons, bij gemis van genoegzame aanmoediging, tot edeler werkzaamheden en wezenlijker geneugten zouden verheffen. Ongelukkige, rampzalige toestand voorwaar! Wie, die gezonde hersenen heeft, zou u kunnen afbidden? Onfterselijkheid op aarde! - - Goede God! Hoogstwijs en goedertieren, hebt Gij het ons geheele geslacht ten gewissen regel gezet, eenmaal te sterven. Vergeef, vergeef het onzer zinnelijke zwakheid en vermetelheid, wanneer wij dien regel immer ijlhoofdig bedilden, of ons over deze wet ondankbaar en morrend mogten beklagen!
Ja, Medemenschen! het zijn de gevaren van ziekte en dood, welke de snoeren der maatschappij versterken, omdat zij alle de leden van ons menschelijk geslacht vast aaneensluiten door het gevoel van medelijden, van eigene hulpbehoeftigheid, van dankbaarheid en wederliefde. Het zijn de gevaren van ziekte en dood, welke onze werkzaamheid verhaasten, eer de nacht komt, waarin niemand werken kan. Zij leeren ons zorgen en waken en werken en zwoegen, en ontwikkelen alzoo onze vermogens voor een edeler leven. Zij verheffen onzen geest tot hoogere kundigheden, welke wij, reeds hier onsterfelijk zijnde, nimmer zouden verkrijgen. Aan den dood hebben wij, immers,

{==99==} {>>pagina-aanduiding<<}
de naauwkeuriger kennis te danken van ons inwendig ligchaamsgestel, waarin ook het geringste werktuig en elke plaatsing en kracht en evenredigheid der deelen met het geheele verbazende kunstgewrocht, wonderen van Wijsheid en Goedheid en Almagt vertoonende, one in sprakelooze aanbidding tot den Oneindigen opvoeren. De dood wees ons den omloop des bloeds, den aard en de afzondering onzer onderscheidene vochten aan, en leerde ons de schoone kunst, om dezelve te verzachten en te vertragen, of aan te zetten en te versnellen. De dood leerde ons de Natuur tot in hare binnenkameren hespieden, der diepste mijnen hare geneesmiddelen tot eigen gebruik ontvoeren, en het geheele planten- en dierenrijk zoo juist kennen, als ons behendig ten nutte maken. Bemerkende, welk eenen invloed onze ziel op ons ligchaam heeft, en welk een naauw verband er is tusschen onze hartstogten on neigingen aan den eenen kant, en tusschen onze ligchamelijke geozndheid aan den anderen, heeft de vrees voor den dood ons opgewekt, om zelfs de werkingen van onzen geest als te ontleden, en hulpmiddelen tegen deszelfs ongesteldheden te zoeken. Dus heeft de dood den kring der menschelijke kundigheden zeer verre uitgebreid, welke anders, misschien, nimmer boven het peil der armzalige Vuurlanders zouden gestegen zijn. De aanvallen des doods hebben alle onze vermogens tegen hem gewapend, en zijn ons dus zoo weldadig geweest, als al het zoogenaamde kwaad in de Natuur ons eene kracht van God is ter beschaving, oefening, ontwikkeling en volmaking, en dus ter bereiking van het groote oogmerk, waarom wij, voor eenen tijd, op aarde moeten leven.
Gelijk dus de dood in het volmaaktste verband staat met het doel van ons tijdelijk aanwezen, zoo is dezelve ook juist evenredig met onze aardsche zinnelijkheid: Onze zinnelijkheid.... ô! Wat zou zij ons geslacht tot eene ontzettende hoogte van dwaasheden en misdaden voeren, zoo geen dood haar vernederde en bedreig-
{==100==} {>>pagina-aanduiding<<}
de! In onzen tegenwoordigen zedelijk-zwakken toestand kunnen wij, niet zonder het grootste gevaar van een onherstelbaar zedelijk verderf, een geheel veilig en duurzaam leven genieten. Daarin zou het zedelijk kwaad, immer voortgaande, eindelijk alles verwoesten, zonder aan de slagtoffers van vreemde boosheid in den dood eene veilige toevlugt, of eene ontwijfelbare verdelging van vijanden en vervolgers, te beloven. Wanneer wij onze oogen slechts rondslaan over deze wisselvallige wereld, bewoond door stervelingen, die allen zeker zijn, dat zij, binnen weinige jaren, alle de vruchten van valschheid en bedrog, van roof en geweld zullen moeten afstaan aan gretige erfgenamen, om zelve eene prooi des grafs te worden, en van welke de meesten, na het sterven, een Oordeel verwachten, - indien wij, herhaal ik, onze oogen over deze wereld heênslaan, en de daden dezer menschen nagaan, dan zullen wij sidderen bij het denkbeeld van een leven op aarde zonder dood en Oordeel. Goede God! Welk een kerker, welk eene hel zou deze wereld worden, zonder uwen weldadigen dood! Wat zou de boosheid zich niet verstouten, indien zij onsterfelijk ware! Hoe breidelloos zou zij in hare blinde woede voorthollen en alles vertrappen! Hoe eindeloos zou de onderdrukking der magtigen, hoe duldeloos het leed der zwakken zijn, zoo niet de eersten, binnen eenen zeer bepaalden tijd, in hunnen verwoestenden loop gestuit, en de laatsten daardoor niet weldra gered wierden uit de bloedige klaauwen van roofzucht en geweld! Bij u, ô dood! bij u houden, gewis, de boozen op van beroering, en rusten de
vermoeiden van kracht! Bij u zijn de gebondenen te zamen in rust, en hooren de stem des drijvers niet! Bij u is de kleine en groote, en de flaaf is er vrij van zijnen heer! Gij geeft den ellendigen het licht, en het leven den bitterlijk bedroefden van gemoede!
Doch wie weet niet, dat het ook de dood is, welke ons leert nadenken over de gewigtigste waarheden. Hij maakt ons, allengskens en gemakkelijk, los van deze wis-
{==101==} {>>pagina-aanduiding<<}
selvallige wereld, en ontboeit ons van de banden des stofs. Hij vestigt onze aandacht, al meer en meer, op de bestemming van den mensch, de toekomst en de vergelding onzer daden, op het verband tusschen tijd en eeuwigheid, op God en zijne Voorzienigheid. Hij geeft ons, van tijd tot tijd, den noodigen ernst, die ons als menschen voegt, en verheft ons van het vergankelijke tot het onvergankelijke, van den tijd tot de eeuwigheid. Den dwaas, dien niets tot nadenken kon brengen, heeft de dood wijs gemaakt, den Godsdienst in de armen gevoerd, en voor het rampzaligst verderf behoed.
Eindelijk is de dood eene weldaad van den Algoeden, omdat hij vaak ons hart verteedert. Hoe dikwijls verzoent het doodbed de onverzoenlijkste vijanden! Hoe krachtig wordt hier niet het waar menschelijk gevoel van deelneming en medelijden opgewekt! Hoe bereidvaardig maakt de dood ons niet, om onze vrienden in hunnen jongsten strijd bij te staan, en met en voor hen te bidden, om dagen en nachten, soms ten koste van eigene gezondheid, altijd ten beste van ons hart, in ziekenkamers te vertoeven, de kracht des Christelijken geloofs dankbaar te aanschouwen en te gevoelen, onze eigene dagen wijsselijk te tellen, en zoo te leeren leven, als wij allen eenmaal wenschen zullen geleefd te hebben!
En nu, aan het einde dezer Redevoering genaderd, durf ik in alle hare Lezers de overtuiging vooronderstellen, dat het leven, hoe kort of lang dan ook, een geheel onverpligt geschenk is van Gods gadelooze goedheid, welke den bitteren beker des doods met vele verzachtende inmengsels veraangenaamt; - dat ons vooral op het sterf bed die Vaderliefde niet verlaat, welke ons op hetzelve niets hards of smartelijks doet gevoelen, hetwelk voor het waarachtig welzijn van ons en het geheele menschengeslacht niet noodig is, of niet rijkelijk vergoed wordt; - dat wij aan den dood ons leven te danken hebben, en deszelfs verschrikkingen

{==102==} {>>pagina-aanduiding<<}
de waarborgen van ons veilig bestaan zijn; - dat de dood onze aangenaamste geneugten op aarde deels ondersteunt, deels zelfs te weeg brengt; - dat hij het is, die ons duizende belangrijke kundigheden doet vergaderen, - die onze vermogens voor een beter leven ontwikkelt, - die ons wijze bedachtzaamheid en vroomheid leert, - die ons verstand beschaaft en ons hart verteedert; - en dat, om alle die redenen, God liefde blijft, hoezeer Hij het ook den mensch gezet hebbe, eenmaal te sterven.
ô! Mogt deze overtuiging, van welke ik de zaligende kracht heb mogen gevoelen, alle mijne natuur- en lotgenooten op aarde bezielen! Mogt zij niemand van hen immer verlaten, vooral niet waar het gewonde hart, bij het sterfbed of graf van deszelfs lievelingen, tranen stort! Mogt zij in vastheid en kracht en levendigheid toenemen, naar mate onze jaren hooger klimmen, en wij de beperking en afneming onzer ligchaamskrachten meer en meer gevoelen! Mogt zij ons in staat stellen, om eenmaal, op den wenk des mildsten Gastheers, als verzadigde en dankbare gasten, op te staan van het feest der Natuur en Genade, hetwelk zijne liefde ons op deze aarde bereid heeft, en Hem te verheerlijken, niet alleen omdat wij mogten leven, maar ook omdat wij mogten sterven!

Aanmerkingen, betreffende de voordeelen der metaal-ethers, tot geneeskundig gebruik.

De metaal-ethers zijn oplossingen van een of ander metaal- zout in een meer of min alcoholischen ether. Men heeft, op die wijze, staal-ether, koper-ether, zink-ether, kwik-ether. Van deze allen is er, buiten den staal-ether, (Tinctura Nervina bestucheffii) bijna geen in gebruik; hoewel er geen is, wiens weldadige werkingen men niet door voorbeelden zoude

{==103==} {>>pagina-aanduiding<<}
kunnen bewijzen. De ongemeene krachten en allerweldadigste werking van den staal-ether, in allerlei kwalen, uit eigenlijke zwakte, uitputting van het geheele gestel, door verlies van sappen en overmatige inspanning der levenskracht, door verkwisting van het leven (om mij zoo eens uit te drukken) ontstaande, is mij zoo dikwijls gebleken, dat ik het als een der onontbeerlijkste middelen beschouwe. Maar die groote werkzaamheid maakt telkens de gedachte bij mij levendig, dat er in de overige metaal-ethers geene mindere krachten zullen gelegen zijn; en het was dus wel waardig, deze zaak eens nader te onderzoeken, waartoe één Geneesheer, vooral wanneer zijn werkkring niet zeer uitgestrekt is, zelden gelegenheid heeft. Ilt wil dus trachten de aandacht mijner Kunstgenooten hier opmerkzaam op te maken, en daartoe het volgende hun ter nadere overweging voordragen.
De metaal-oxyden en metaal-zouten behooren voorzeker onder onze werkzaamste geneesmiddelen. Drie zwarigheden staan intusschen hunne werking in den weg, en verminderen veelzins hunne heilzaamheid. Vooreerst, werken zij meest allen nadeelig op de eerste wegen; ten tweede, belet hunne vaste natuur eene spoedige verspreiding, vooral door het zenuwgeste; ten derde, kan men vele van dezelve, vooral kwik, koper en zink, niet goed in genoegzaam kle ne en tevens genoegzaam verdeelde giften geven. Deze drie zwarigheden vinden wij in de metaal-ethers niet. Het metaal is in dezelve zoo fijn verdeeld, en tevens zoo vlugtig, dat het de maag en ingewanden weinig of niet aan kan doen, dat het zich spoedig moet verspreiden, zelfs, zoude ik bijna zeggen, zonder eigenlijke vermenging met de sappen, en dat het zelfs in de kleinste en minst verdeelde giften kan gegeven worden. In het bijzonder moet dit te pas komen, wanneer het zenuwgestel en de fijnere vaatjes, vooral ook het stelsel der watervaten, werktuigelijk of scheikundig is aangetast; wanneer de vezels verslapt of verstijfd zijn; wanneer

{==104==} {>>pagina-aanduiding<<}
er eenige verstopping, of ook eenige scherpte, plaat heeft. Dergelijke kwalen kunnen door de gewone zenuwmiddelen, die op het levensbeginsel (het dynamische) in de zenuw werken, en meest uit het plantenrijk afkomstig zijn, niet geheeld worden. Zoo kan het venussmet, in de zenuwen aanwezig, alleen door zijn tegengift, de kwik, verdélgd worden, en de vlugtige ether zal deszelfs verspreiding, vooral door het zenuwgestel, voorzeker bevorderen. Zoo zal derzelver behoorlijke spanning (tonus) door den staal-ether hersteld-kunnen worden. - En zoude men hier niet ook op de electrische of galvanische betrekking mogen denken, welke de metalen tot de zenuwen hebben?
De mindere vlugtigheid en daardoor moeijelijker verspreiding der metalen is oorzaak, dat het geheele ligchaam met dezelve als doordrongen moet zijn, eer zij op de uiterste uiteinden der verschillende stelseis kunnen werken. Daardoor verschijnen dan de nadeelige gevolgen, voor dat zij hunne bedoelde werking kunnen doen; en, zoo dit de herstelling al niet onmogelijk maakt, vertraagt het dezelve althans zeer. Het langdurig verblijf dezer geneesmiddelen in de eerste wegen, derzelver moeijelijke vermenging met de sappen, doet dit niet minder. Zoo moet men dan vaak eene genezing opgeven, welke anders wel mogelijk geweest ware, indien men slechts het middel in eene andere form had kunnen toedienen. Deze form vindt men in de ether-oplossingen, waarin het metaal-zout oneindig fijn verdeeld en vlugtig is. Dit bespoedigt de verspreiding en werking, en behoedt zoo wel het geheele ligchaam, als de werktuigen der spijsvertering, voor overlading.
Niet minder weldadig zijn de ether-oplossingen, omdat zij de verdeeling van het metaal-zout in oneindig kleine giften bevorderen. Dikwijls is een grein eene veel te groote gifte; dikwijls moet men tot een tiende, een honderdste gedeelte afklimmen. Dan is het water een te vast, te weinig doordringend oplosmiddel, en,

{==105==} {>>pagina-aanduiding<<}
met de massa der vochten vermengd, wordt deszelfs werking te veel verslapt. Etherachtige oplossingen, meer doordringend van aard, voeren ook het metaal-zout mede, al bevatten zij er slechts weinig van, en al worden zij slechts droppelswijze toegediend. Men kan dus veel beter van de geringste giften beginnen, en meer zonder sprongen, meer trapswijze tot die hoeveelheid opklimmen, welke tot eene volledige werking noodig is.

J.V.

Over de wreedheid bij de Hindous.

De Heer haafner heeft, in zijne bekende Prijsverhandeling, bl. 132-173, in het breede zoeken aan te toonen, dat de Indianen in 't geheel die Afgodendienaars niet zijn, welke de Christen-Zendelingen van hen zoeken te maken; dat hun Godsdienst niet anders dan een zinnebeeldig stelsel is van leeringen, gegrond op Gods Eenheid; dat er, buiten den Christelijken, geen Godsdienst is, die, in zuiverheid van leerstellingen, bij dien der Indianen heeft kunnen vergeleken worden; ja, dat de bekeering dier menschen eene dwaze en nuttelooze onderneming is.
De partijdigheid dezer stelling zullen wij hier niet uitvoerig onderzoeken; ons oogmerk was slechts, om uit een werk, waarvan de Schrijvers in geene betrekking hoegenaamd tot de Zendelingen staan, eenige daadzaken aan te stippen, die misschien kunnen bijdragen, om de zoo geroemde zachtheid en deugd der Hindous en de verfoeijelijkheid en afschuwelijkheid der Christenen eenigzins nader in 't licht te stellen.
De vermaarde Aardrijkskundige malte-brun, te Parijs, heeft uit de Asiatic Researches van Calcutta (4de Deel) in zijne Annales des Voyages de volgende bijzonderheden overgenomen.

{==106==} {>>pagina-aanduiding<<}

De Heer wilford, te Benares, meende in een oud Grieksch Schrijver gelezen te hebben, dat de gewoonte van dochtermoord sedert de Eeuw van alexander in de gewesten van Koutch en Guzuratte bestond. Zijn geheugen bedroog hem; doch deze misslag werd een zegen voor het menschdom. Op zijne uitnoodiging, verledigde zich de Heer duncan, een Engelsch ambtenaar, om den Majoor seton, opzettelijk tot het onderzoek dier zake, naar de bedoelde landstreken te zenden. Deze vond, dat, in geheel Koutch en Guzuratte, alle regerende, of daarmede verwante, Familiën verpligt waren, alle kinderen van de vrouwelijke sekse om het leven te brengen. De reden dier helsche gewoonte ligt nog in het duister; echter schijnt die afgrijselijke Kasten-trots, welke de vrouw des Brahmins tot den brandstapel, den armen, onschuldigen Paria tot onmenschelijke verachting doemt (*), ook oorzaak van dezen gruwel; daar hij geene waardige echtgenooten voor de dochters der Radschpoeten erkent, die echter, volgens de wet van brama, niet ongehuwd mogen blijven (†). Op tweeduizend kindermoorden kwam dit gebruik, den Vorst des Afgronds waardig, der provincie Koutch, en
op vijfduizend die van Guzuratte jaarlijks te staan. Men verzekert, dat een Brahmin eens een' Indischen Vorst overhaalde, hem zijne huwbare dochter te leveren, om die in het vuur op te offeren; hetwelk voor eene heldhaftige en heilige daad doorging.
De Majoor seton verslag van deze treurige waarheid aan zijnen zender gebragt hebbende, werd de Majoor (thans Kolonel) walter door de Regering van Bombay (eene dier vergaderingen van monsters, welke

{==107==} {>>pagina-aanduiding<<}
onder het Anathema van den Heer haafner liggen) afgezonden, om, zoo mogelijk, de afschaffing van dien kindermoord te bewerken. Hij kon dit niet anders, dan door de hebzucht der Rajahs, door kleine giften van grondgebied en andere gunsten, te winnen. Een ander Opperhoofd werd door een' Brahmin gewonnen, wien de Engelsche Regering had overgehaald, zich tegen den kindermoord te verklaren. Ook de Muzelmannen werkten getrouwelijk mede, om dat verfoeijelijke gebruik, door 't welk het Veelgodendom zich in Indië, gelijk in China, Griekenland en Rome, altijd onderscheiden heeft, uit te roeijen. Een Arabisch koopman haalde een Opperhoofd, door kwijtschelding eener aanziensijke schuld, over, om zijne eigene dochters in leven te laten. Een Roover van beroep was de eerste Indische Vorst, die gehoor gaf aan de stem der Natuur. Kortom, de pogingen des edelen walters werden met den volledigsten uitslag bekroond; en in 1808 waren er, in geheel Guzuratte, in plaats van 5000, nog slechts twee of drie kindermoorden. Het volgende jaar zag de Christelijke held der menschheid, op een' togt naar Kettiwar, de vrouwen naar hem toeloopen, en hem, met eene teedere sierheid, hare dochtertjes aanbieden, die zij walter's kinderen noemden! - Hieruit blijkt genoegzaam, dat de inborst der Indianen op zichzelve goed is; maar dat de diepe verbastering van hunnen oorspronkelijk reinen Godsdienst tot het afgrijselijkste en moorddadigste stelsel van Bijgeloof, tot eenen waren Molochs-dienst, die jaarlijks onnoemelijke slagtoffers te Jagrenaut onder den bloedigen wagen des
Afgods verplettert, die de zinrijkste zelfkwellingen voor de arme bedrogene Joghu'is uitvindt, en die den Kasten-hoogmoed, waarvan wij boven de gevolgen zagen, voedsel reikt en heiligt, - dat deze, op eene onverantwoordelijke wijze, het leven niet alleen, maar zelfs het zedelijk gevoel der Indianen verwoest, tot de grootste ongerijmdheden, buitensporigheden en gruwelen leidt, en dat de vriend der menschheid, al is

{==108==} {>>pagina-aanduiding<<}
hij geen Christen, van harte de zegepraal van de pogingen der Zendelingen over dit veelhoofdig en veelarmig Monster moet wenschen.




Beiangrijk verslag der reize van Buonaparte, van zijn vertrek van Doulevent, den 28 maart, tot aan zijne inscheping te Frejus, den 29 april l.l.; nevens eenige wetenswaardige bijzonderheden, betreffende zijn laatste oponthoud te Fontainebleau, en zijn tegenwoordig verblijf te Porto-Ferrajo.

‘De Schrijver der Regence à Blois, een stukje, waarvan thans de vijfde uitgave in het Fransch bestaat, gaf sedert l'Itinéraire de Buonaparte uit. Hij heeft ten opschrift gekozen de woorden, welke de groote Man, den eersten Januarij, tot de leden van het Wetgevend Ligchaam rigtte: “Binnen drie maanden zullen wij den vrede hebben, of de vijand zal van ons grondgebied verjaagd, of ik zal niet meer zijn.” Om met de keuze tusschen deze drie onderstellingen niet verlegen te zijn, had men ze gaarne alle drie aangenomen!
Wij zullen onzen Lezers de schets dezer Itinéraire van Buonaparte voorleggen. Er ligt in de omwentelingen der rijken een veelvermogend belang in het oog der tijdgenooten, hetgeen voor de nakomelingschap geenszins verloren gaat. De val van buonaparte zal nog voor de toekomstige eeuwen een onderwerp van gesprek zijn.’

De veldtogt van 1814, den 27 Januarij te St. Dizier begonnen, werd den 26 Maart ter zelfde plaatse beslist door een gevecht, tegen het Observatie-korps geleverd, waarover de Generaal winzingerode het bevel voerde. De oorlog was met ongelijken uitslag gevoerd; maar het leger was uitgeput door gedurige gevechten, en nog meer door den honger, de ellende, de marschen en contra-marschen, waartoe een Hoofd het voortsleepte, dat, der fortuin de laatste voordeelen ontrukt hebbende, noch van zijne bewegingen, noch van zichzelven meer meester scheen.

{==109==} {>>pagina-aanduiding<<}

Terwijl de Maarschalk oudinot den Generaal winzingerode in de rigting van Bar sur Ornain vervolgde, sloeg buonaparte, die, sedert vier dagen, het spoor des legers van den Prins van schwartzenberg te vergeefs zocht, den weg in naar Doulevent. Ondertusschen was dat leger den 23 de Aube overgestoken, en, na zich met dat van blucher vereenigd te hebben, rukte het op Parijs aan, en trok den 28 Meaux binnen. Buonaparte ontving deze bedroevende tijding te Doulevent; hij bragt den 29 zijn hoofdkwartier naar Troyes over; hij vertrok den 30 ten negen ure des morgens, kwam des avonds te Fontainebleau, en vernam des anderen daags, aan 't Cour de France, tusschen Essone en Villejuif, de kapitulatie van Parijs. Hij stond als door den donder getroffen. Tot zichzelven gekomen, zeide hij: ‘Ik had liever gewild, dat men mij het hart met een dolk had doorstoken. ô, Die laaghartigen!’ voegde hij er bij, de Parijzenaars bedoelende; ‘zij zullen het mij betalen!’ En hij verweet zich twee groote misslagen; de eene, dat hij Berlijn niet had verbrand; en de andere, dat hij het Weenen niet had gedaan. Hij begreep zeker, dat de verbranding dezer twee hoofdsteden die van Parijs zou ten gevolge gehad hebben, en hij beschouwde deze misdaad als zijne eenige en laatste toevlugt.
Het kruidmagazijn van Grenelle bevatte veertigduizend ponden los buskruid, vijf millioenen patronen, vijf-en-twintig duizend kardoezen met kogels, drieduizend geladen bomben, en eene groote menigte vuurwerken. Men herinnert zich de ontzettende uitwerkselen, welke, in 1794, de uitbarsting voortbragt van dit magazijn, dat toen slechts achtduizend ponden buskruid bevatte. Buonaparte gaf bevel om het te doen springen, nu het, honderdmaal sterker, Parijs gansch en al zou verwoest hebben. Dit was het laatste bedrijf, waardoor de Dwingeland de wereld wilde verbazen. De order werd door eenen Kolonel gebragt aan den Heer de lescourt, directeur van het magazijn. Deze brave Majoor van de Artillerij verdient lof, niet omdat hij weigerde zoodanig bevel te volvoeren, (de Heer de lescourt was mensch!) maar om de koelbloedigheid en wijsheid, die zijn gedrag bestuurden. Keizer alexander wilde hem zelf daarmede gelukwenschen, en versierde hem met de Orde van St. Andries van de tweede klasse.

{==110==} {>>pagina-aanduiding<<}

Buonaparte kwam te Fontainebleau den 31 des morgens. Den 1 April gaf hij een bulletin in het licht, waarin men las: ‘De bezetting der hoofdstad door den vijand is een ongeluk, dat het hart van Z.M. diep bedroeft, maar waarover men zich niet moet verontrusten.’ Het was sedert lang een verspreid gevoelen, dat Parijs moest verwoest worden, het zij door den vijand, het zij door buonaparte zelven. Deze besloot, slag te leveren onder deszelfs muren. Hij bragt zijn leger te Essone bijeen; hij was bezig eene aanspraak te houden aan de oude garde, toen hij, den 3 April, de tijding ontving van zijne vervallen-verklaring, des vorigen daags uitgesproken. Door dezen onverwachten slag getroffen, stelde hij zijn vertrek uit. Den 4den teekende de Maarschalk marmont zijne adhefie (betuiging van verkleefdheid) aan de verrigtingen van het provisioneel bewind, en sloot eene kapitulatie met den Prins van schwartzenberg. Buonaparte gaf zijner woede lucht in eene dagorder, tegen den Hertog van raguza en den Senaat gerigt; maar, wel verre van in deze magtelooze woede te deelen, hoorden de andere Maarschalken mede naar de stem des vaderlands. Bij eene heerschouw van den 4 April, sprak de Maarschalk ney het woord afstand uit; buonaparte veinsde het niet te hooren. Maar, toen de revue ten einde was, volgde hem dezelfde Maarschalk in zijn kabinet, en vroeg hem, of hij onderrigt was van de gebeurtenissen te Parijs. Buonaparte veinsde ze niet te weten. ‘Sire, gij moet afstand doen; het is de wensch van Frankrijk.’ - ‘Is het het gevoelen der Generaals?’ - ‘Ja, Sire.’ - ‘Is het de wensch des legers?’ - ‘Ja, Sire.’ Op dit
oogenblik treedt de Maarschalk lefebvre binnen. ‘Gij zijt verloren,’ zegt hij; ‘gij hebt naar geenen uwer dienaren willen hooren: de Senaat heeft uwe ontzetting uitgesproken.’ - ‘Sire,’ zegt de Maarschalk, Hertog van tarente, ‘ik ben u tot het laatste oogenblik toe getrouw geweest.’ Buonaparte schreide, en teekende de akte van afstand ten behoeve van zijnen zoon. Hij schreef aan Keizer alexander, en herinnerde hem, dat hij zijn vriend was geweest. Maar alexander had verklaard, dat hij noch met buonaparte, noch met eenig lid zijner famille zou handelen, en dat hij den wensch der Fransche natie naar de herstelling der bourbons vervullen zou.

{==111==} {>>pagina-aanduiding<<}

Terwijl hij den uitslag der onderhandelinge bij de verbonden Souvereinen verbeldde, vertoonde zich buonaparte op de parade. Zijn gezigt was bleek en geheel ontsteld; stuipachtige trekkingen bewogen zijne lippen. Hij kon niet spreken. Eenige kreten van: leve de Keizer! lieten zich hooren uit de gelederon; maar zij klonken zoo somber als op een lijkfeest. Na eenige minuten haastte zich buonaparte terug te keeren. Hij ontwierp, en deed door den Hertog van bassano contrasigneren, een plan, bestaande om met twintigduizend man te vertrekken, ten einde zich met Prins eugenius in Italië te vereemgen. Hij liet vervolgens den Hertog van reggio roepen. ‘Zullen de troepen volgen?’ - ‘Neen, Sire! gij hebt afstand gedaan.’ - ‘Maar ik heb afstand gedaan op zekere voorwaarden.’ - ‘De soldaten kennen die wijzigingen niet; zij zijn van meening, dat gij hen niet meer kunt bevelen.’ - ‘Van dien kant is dus alles afgedaan; laat ons tijding van Parijs wachten.’
De onderhandelaars, welken hij daarheen gezonden had, kwamen den 5 April, ten elf ure des avonds, terug. De Maarschalk ney trad eerst binnen. ‘Zijt gij geslaagd?’ - ‘Ten deele, Sire; maar niet ten opzigte van het regentschap: de omwentelingen gaan nooit achterwaarts; deze heeft haren loop genomen; het is te laat; morgen zal de Senaat de bourbons erkennen.’ - ‘Waar zal ik met mijne samilie kunnen leven?’ - ‘Waar uwe Majesteit zal willen; bij voorbeeld op het eiland Elba, met zes millioenen inkomen.’ - ‘Zes millioenen! het is veel, daar ik niet meer ben dan een eenvoudig soldaat. Ik zie wel, dat men moet berusten;’ en hij zweeg. Den avond des zelsden dags, ten half twaalf ure, schreef de Maarschalk ney aan den Prins van benevent, voorzitter van het provisioneel bewind: ‘De Keizer, overtuigd van den hagchelijken toestand, waarin hij Frankrijk geplaatst heeft, en van de onmogelijkheid, waarin hij zich bevindt, om het zelf te redden, scheen te berusten, en in den geheelen afstand zonder eenig beding toe te stemmen,’ enz. Maar, in spijt zijner schijnbare berusting, stelde buonaparte het uit, om de akte van afstand te teekenen. Den 6den vroeg hij tijd tot den 7den. Den 7den ontving hij van maria louiza eenen brief, die een' straal van hoop voor zijne oogen deed schitteren. Hij riep den bijstand van den Keizer, zijnen schoonvader, in, zich

{==112==} {>>pagina-aanduiding<<}
onderwerpende aan alwat deze zou willen. Maar de Keizer van Oostenrijk antwoordde, dat deze beloften van onderwerping te laat kwamen. Ten laatste, volstrekt geen voorwendsel meer hebbende om zijnen afstand uit te stellen, teekende buonaparte de akte daarvan den 11 April, en deszelfden daags werd ook zijn verbond met de geallieerde Mogendheden gesloten.
Gedurende de tien dagen, die zijn vertrek van Fontainebleau nog voorafgingen, deed buonaparte onderscheiden vorderingen. Het was niet meer de gebiedende eisch van steden, gewesten, koningrijken: buonaparte, ontzet zijnde, bepaalde zich tot het reclameren van meubelen, boeken, en den voorraad van wijn in de kelders van St. Cloud. Men heeft gemeend, dat deze vragen, iederen dag vernieuwd, voorwendsels waren, waarvan hij zich bediende om zijn vertrek te doen uitstellen, hopende steeds op eenige beweging te zijnen voordeele.
Ontevreden over zijn lot, over de menschen en uitkomsten, dursde hij zelfs het leger beschuldigen, waaraan hij zijne verheffing, zijne magt en zijnen roem was verschuldigd geweest. ‘Het leger,’ zeide hij, ‘heeft zich onteerd; ik wil het niet meer; het is niet waardig onder mijn bevel te staan.’ - ‘Sire,’ antwoordde met eene edele vastheid de Generaal dulauloy, ‘dat leger heeft voor u tot den laatsten snik gevochten, en, zoo het alles verliest, ach! laat het ten minste de eer.’ - ‘Ik spreek niet van de artillerij der garde,’ hernam buonaparte. - ‘Het is niet alleen van haar,’ vervolgde de Generaal, ‘het is zelfs niet alleen van de garde, het is van het geheele leger en van ieder korps, dat ik wil spreken. Zoo vele Generaals, hier tegenwoordig, vragen het u met mij:officiers en soldaten, allen en overal, hebben zij niet gewedijverd in opoffering voor u? Zijn niet allen met dezelfde gehoorzaamheid voor uwe zaak gevallen?’ Buonaparte antwoordde niets.
Hij wachtte gedurende verscheiden dagen maria louiza; hij zond haar meermalen te gemoet. In zijne verwachting bedrogen, ziende alle zijne hoop verijdeld, besloot hij eindelijk het paleis van Fontainebleau te verlaten, en zich op weg te begeven naar het eiland Elba. Maar, alvorens te vertrekken, wilde hij tot de troepen der oude garde, die bij hem gebleven waren, spreken. ‘De verbonden Mogendheden heb-
{==113==} {>>pagina-aanduiding<<}
ben,’ zeide hij, ‘geheel Europa tegen mij gewapend; een deel des legers heeft zijne pligten verzaakt, en Frankrijk is voor bijzondere belangen bezweken. Zijt getrouw aan den nieuwen Souverein, dien Frankrijk zich gekozen heeft; verlaat dat Frankrijk niet, te lang reeds ongelukkig.’ (En door wien!!!) ‘Ik zou kunnen sterven; niets ware mij gemakkelijker: maar neen; ik zal altijd den weg der eere volgen: ik zal onze verrigtingen beschrijven.’ Hij omhelsde den Generaal petit; hij omhelsde eenen adelaar, en zeide vaarwel aan de dapperen, die hem omringden. Maar welk belang kon hun inboezemen een man, die, na millioenen slagtoffers aan zijne wreede eerzucht gebragt te hebben, (volgens de uitdrukking van een' der Maarschalken) niet als soldaat had weten te sterven: die, in den tijd van twintig jaren, twintigmaal die oude garde vernieuwd had, onlangs geheel door hem verlaten in de woestijnen van Rusland, en tot welke hij zijn vaarwel rigtte, even of er geen enkel man was verloren geraakt! - Buonaparte vertrok van Fontainebleau den 20 April, ten 11 ure des morgens, met zestig postpaarden en vijftien rijtuigen; vier Officieren van zijn Huis vergezelden hem, benevens vier Kommissarissen van de verbonden Mogendheden: Graaf schouwalow voor Rusland; de Generaal köller voor Oostenrijk; de Kolonel
campbell voor Engeland, en de Graaf van walburg truchsels voor Pruissen. In het rijtuig stappende, stort te buonaparte eenige tranen. Hij had over de ongelukken van Frankrijk, die zijn werk waren, nimmer geweend. Met de Geallieerden handelende, hield hij zich uitsluitender wijze met zichzelven alleen en zijne samilie bezig, en had het leger aan zichzelve overgelaten.
Buonaparte werd noch door constant, zijnen eersten kamerdienaar, die ziek was, noch door zijnen Mammeluk gevolgd, die, sedert zestien jaar, hem nooit verlaten had. Men verhaalt, dat, op de tijding van de onttrooning, roustan bij zijnen meester binnentrad, gewapend met een' pook, en tot hem zeide: ‘Sire! hier ben ik, ter uitvoering van uwe laatste bevelen. Zoo, hetgeen ik hoor, waar is, hebt gij slechts ééne partij te kiezen.’ En te gelijker tijd vertoonde hij hem den pook. Buonaparte dankte hem voor zijnen ijver, en vond, dat roustan dien al te ver dreef. ‘Sire!’ hernam de Mammeluk, ‘de moed ontbreekt

{==114==} {>>pagina-aanduiding<<}
u;’ en hij ging veront waardigd been, zeggende dat hij zichzeiven reeds te lang aan een' laaghartige gewijd had.
Buonaparte kwam ten 5 ure des avonds te Montargis. De garde te voet, die zich daar gekantonneerd bevond, was onder de wapenen. Zij eerbiedigde het ongeluk, zweeg, en gaf niet het minste teeken van goed- of afkeuring. Op het slot van Briare aangekomen, liet buonaparte den Maire roepen, en zeide tot hem: ‘Ik ben bedrogen door allen, die mij omringden. Ik had geen denkbeeld van het honderdste gedeelte der ongelukken van Frankrijk, en, ze vernemende, verwonder ik mij niet weinig, zoo lang te zijn staande gebleven.’
Den 21sten kwam hij te Nevers; afdeelingen van de garde waren hem hier vooruit. De stad was vol andere troepen, en er waren tweehonderd stukken geschut. Buonaparte vroeg naar den Prefect, den Maire, en het Hoofd der Gendarmerie. ‘De bevolking uwer stad,’ zeide hij tegen den Maire, ‘schijnt mij zeer verminderd; wat is daarvan de reden?’ De Maire antwoordde: ‘De Conseriptie.’ Op dit oogenblik hoorde men buiten gedruisch, en zelfs eenige kreten van: leve de Keizer! Buonaparte vroeg, wat dat was. ‘Het is niets,’ antwoordde de Officier der Gendarmerie; ‘het is slechts kanaije.’ - ‘Hoedanig is de geest uwer stad?’ vroeg buonaparte. - ‘Men is er vriend der wetten,’ antwoordde de Maire. - ‘Gij zijt nere mannen,’ hernam de Exkeizer.
Den 22, tegen elf ure des morgens, kwam hij te Moulins. Zijn rijtuig was welhaast omringd door lieden uit het volk, die de witte kokarde droegen. ‘Groet den Keizer,’ zeiden verscheiden kurassiers van het escorte; en eenige kreten lieten zich hooren. ‘Kijkt,’ hernam eene stem, ‘die lieden dragen de witte kokarde, en zij roepen: leve de Keizer!’ - ‘Zijt gij niet te vreden,’ was het antwoord der aanschouwers; ‘wel nu! leve Koning Lodewijk XVIII!’
De Kardinaal fesch en Mevrouw laetitia buonaparte, zijne zuster, wie de gebeurtenissen in het klooster de Pradines hadden bijeengebragt, zonden hunnen aalmoezenier naar Roanne, om er den Exkeizer te begroeten. Deze zendeling werd met onverschilligheid gehoord. ‘Ik dacht, dat ze reeds voorbij waren,’ zeide buonaparte; ‘nemen ze den weg naar Genua, of naar den berg Cenis?’

{==115==} {>>pagina-aanduiding<<}
Hij deed den Maire komen, en zeide tegen hem: ‘Zoo ik slechts veertien maal daags verraden was, ik zou nog op den troon zitten;’ en, terwijl alles op deze wereld voor hem voorbij ging, beschouwde hij de voorbijgangers op de straat: zijne houding was afgetrekken, en hij nam elk oogenblik snuif.
Hij vertrok van Roanne den 23 April, gebruikte het avondeten alleen in het posthuis van Latour, bij Lyon, sprak op een knorrigen toon van de vier Kommissarissen, die te lang aan tafel zaten, ging naar buiten, en vervolgde alleen zijnen weg. Het was negen ure des avonds. De Heer tillon, Pastoor te Dardilly-Latour, was hem gevolgd; toen hij hem ingehaald had, zeide buonaparte: ‘Heeft uwe parochie geleden?’ - ‘Ja, Sire; zij is verpletterd door requisitiën.’ - ‘Dit zijn de onontwijkbare gevolgen van den oorlog. Mijnheer de Pastoor,’ voegde hij er bij, naar den hemel ziende, ‘voorheen kende ik den naam der sterren; ik heb ze allen vergeten. Weet gij, welke die is?’ - ‘Ik heb het nooit geweten, Sire!’ En hier eindigde het gesprek.
Denzelsden dag, 23 April, kwam buonaparte door Lyon, des avonds ten tien ure. De postpaarden wachtten hem in de voorstad Guillotiere. Hij liet al de brochures koopen, die sedert 1 April in het licht gekomen waren; deze verzameling kostte elfhonderd franks, daaronder begrepen de Bijbel van sacy in 32 deelen, en eene verhandeling over de Botanie. De beoefening van den godsdienst en die der natuur moesten voor hem het aantrekkelijke der nieuwheid hebben. Diocletiaan kweekte salade, om het rijk zuchtende; buonaparte wilde zich door een herbarium onttrekken aan de pijnlijke gedachte aan zijnen val en aan de toekomst.
Men wist van zijnen doortogt te Lyon slechts 's anderen daags. Hij hield om te ontbijten stil aan het tolhuis van Roussillon, een gehuchtje, gelegen op de oevers van de Rhone. Hij plaatste zich aan het venster, en sprak tot de menigte, voor de herberg te zaam gevloeid. - ‘Ik stijg,’ zeide hij, ‘zonder spijt van den troon, omdat ik het geluk der Franschen niet meer kan uitmaken.’ (Hoe had hij het tot hiertoe gedaan!) ‘Het geluk mijner volken is altijd het voorwerp mijner vurigste wenschen geweest.’ (Wie zou het

{==116==} {>>pagina-aanduiding<<}
gedacht hebben?) ‘Ik had groote ontwerpen voor het geluk van Frankrijk gevormd.’ (Bestonden ze in de uitputting zijner bevolking en zijner geldmiddelen, in het vernielen zijns legers, zijner zeemagt, zijner koloniën, zijnes koophandels, enz.?) ‘Maar het verraad mijner vijanden heeft den uitslag verhinderd.’ Eenige kreten van: leve de Keizer! deden zich hooren na deze aanspraak, welker belagchelijkheid hare onbeschaamdheid doet vergeten. Buonaparte liet den Maire komen, en vroeg naar tijdingen van het leger in het Zuiden, onder bevel van den Maarschalk augereau. Hij was sedert den 20 Maart zonder gemeenschap met hetzelve geweest.
Sedert eene maand was de Maarschalk te Valence, toen hij berigt kreeg van den op handen zijnde doortogt van den Exkeizer. Den 24 had hij eene zamenkomst met hem. ‘Gij hebt mij verraden,’ zeide buonaparte, hem naderende; ‘ik heb uwe proclamatie in mijn' zak.’ - ‘Sire, gij zijt het, die Frankrijk en het leger verraden hebt, een en ander opofferende aan eene zinnelooze eerzucht.’ - Buonaparte trok Valence in het rijtuig door, en kwam den avond des zelfden dags te Montelimar. Hij deed den Onderpresect komen, en vroeg hem, of er vele witte kokarden waren, en wat men van hem dacht. Hij vertrok ten negen ure des avonds. Eenige kreten van: leve de Keizer! werden door die van: leve de Koning! verdoofd.
Hier verandert het tooneel; buonaparte zal niet meer noodig hebben te vragen, wat men van hem denkt. Den 24sten, ten elf ure des avonds, komt hij in de kleine stad Donzere. De straten waren verlicht; de inwoners vierden het feest der Herstelling. Zoodra zij het rijtuig van den vlugtenden Dwingeland ontdekken, schreeuwen ze: leven de Bourbons! leve Lodewijk XVIII! weg met den Dwingeland! weg met den slagter onzer kinderen! Buonaparte, bevende, vroeg den naam dezer gemeente, en deed er aanteekening van houden.
Den 25 April kwam hij, ten zes ure des morgens, voor Avignon aan. Het geweld moest hem beschermen tegen de menigte, die geneigd scheen het tot het uiterste te drijven. Reeds sloeg een man de hand aan den ring van het portier. Een knecht van napoleon, op den bok zittende, wilde zijne sabel trekken, om zijnen meester te verdedigen. ‘Ongelukkige!’ zeide hem de Officier, die de bedekking kom-
{==117==} {>>pagina-aanduiding<<}
mandeerde, ‘verroer u niet;’ en dit zeggende, verwijderde hij den man, die het portier vasthield. Buonaparte riep zijnen domestiek drie malen toe, zich stil te houden; de soldaten slaagden in de menigte te verwijderen, het rijtuig los te krijgen, en de officier beval den postiljon in vollen ren te vertrekken. Buonaparte had slechts den tijd om te roepen: ‘Wel verpligt!’ Zoo hij des vorigen daags Avignon ware doorgetrokken, zou het onmogelijk zijn geweest, hem aan eene menigte boeren te ontrukken, die, na hem gedurende twee dagen te vergeefs gewacht te hebben, zich verstrooid hadden.
Buonaparte's doortogt te Orgon was nog gevaalijker. De inwoners, aan hun hoofd hebbende eenen burger, met name durel, en met zich slepende een strooman, verbeeldende den Exkeizer, deden zijn rijtuig stilhouden, bonden den strooman aan een' boom, en gaven buonaparte het vreemde schouwspel van zich in beeldtems te zien ophangen en doodschieten. De Abt fitruggi, Secretaris van den Kardinaal gabrielli, getuige van dit tooneel, hetgeen onder de vensters des Kardinaals plaats had, heeft het in deze bewoordingen beschreven: ‘Buonaparte moest te Orgon ontbijten, en kon het niet: allen schreeuwen: de dood aan den Dwingeland! leve de Koning! Men verbrandt in zijne tegenwoordigheid zijne beeldtenis. Men vertoont hem anderen, wier boezem door slagen is verscheurd, en die met bloed bemorst zijn. Eenigen klimmen bij zijn rijtuig op, en houden hem de vuist toe, roepende: sterf, Tiran! Eenige vrouwen, met steenen gewapend, schreeuwen: geef mij mijn' zoon weder! Andere vrouwen zeggen: Tiran! roep: leve de Koning! en hij heeft het geroepen, terwijl een van zijn volk het geweigerd heeft. Welke tooneelen! welke ijsselijkheden! welke stof van nadenken! Dit schouwspel mishaagde mij; het scheen mij weinig overeenkomstig met de eer, met de menschelijkheid, met den godsdienst. Voor mij, ik zou hem gaarne met mijn ligchaam tot een bolwerk verstrekt hebben. Hij is gevallen; dit moet genoeg zijn.’ Met deze edelmoedige gevoelens drukte zich een slagtoffer der dwingelandije uit, een dienaar van het Evangelie: maar buonaparte moest eindelijk, bij het verlaten des verlosten Frankrijks, de gevoelens kennen, welke hij er in alle harten achterliet.
Door schrik getroffen, hield hij het voorzigtig zich te ver-
{==118==} {>>pagina-aanduiding<<}
mommen; eenige uren van Orgon leende hij het kostuum van een Oostenrijksch offieier, verliet zijn rijtuig, besteeg een hit, reed eenige posten met lossen teugel, door een enkelen bediende gevolgd, en kwam, zonder zich op te houden, aan de herberg van la Calade, twee uren van Aix. ‘Ik ben,’ zeide hij, ‘een officier van de bedekking. Dat men het middagmaal bereide voor Keizer napoleon en zijn gevolg!’ - ‘Het zou mij wel aan mijn hart gaan,’ antwoordde de herbergierster, ‘het middagmaal te bereiden voor zulken monster. Ik wenschte hem levend te zien villen, voor al het bloed, dat hij vergoten heeft.’ Terwijl buonaparte te post reed, werd een kourier, met name vernet, die zijne plaats in het rijtuig bekleedde, met vervloekingen overladen. Te Lambesc en St. Cannat werden steenen te gelijk met de scheldwoorden geworpen, en bij de aankomst te la Calade waren de glazen van het rijtuig aan stukken. De Kommissarissen vonden napoleon hier met het hoofd op beide handen leunende, en het aangezigt met tranen besproeid. ‘Men staat bepaaldelijk naar mijn leven,’ zeide hij. ‘De meesteres van de herberg, die mij niet kende, heeft mij verklaard, dat de Keizer als een schelm werd vervloekt, en dat men hem alleen zou inschepen om hem te verdrinken.’ Hij weigerde zich aan tafel te zetten, wilde niets drinken noch eten, hoe men hem drong; maar hij liet brood en water uit zijn rijtuig halen, dat hij met gretigheid gebruikte.
Men was slechts twee uren van Aix; men wachtte den nacht af, om de reis voort te zetten. Op de uitnoodiging der Kommissarissen, stelden de Onderpresect, de Maire van Aix en zijne adjuncten zich aan het hoofd der nationale garde, eenige afdeelingen linietroepen en de gendarmerie. De nacht was donker, het weder koud; de noordwestewind woei met geweld. Verscheiden nieuwsgierigen, van dieven-lantaarns voorzien, dezelve naar buonaparte toedraaijende op het oogenblik dat hij van la Calade vertrok, bevond zich zijn gezigt van tijd tot tijd verlicht, en, om zoo te spreken, ontscheurd aan de duisternis, waarin hij te vergeefs de vrees zocht te bedekken, die hem vervulde. Het was half een. De trein kwam ten twee ure des morgens voor de poorten van Aix. Men wisselde van paarden, en buonaparte trok langs de muren der stad onder het geroep van: leve de

{==119==} {>>pagina-aanduiding<<}
Koning! Ten vier ure des morgens hield de trein stil op de grenzen van het departement, bij eene herberg, genaamd in Grande Fougere. Buonaparte had zijn kostuum van Oostenrijksch officier niet afgelegd; hij had een kasket op het hoofd. ‘Gij zoudt mij onder dit kostuum niet herkend hebben,’ zeide hij tegen den Onderprefect van Aix: ‘Deze Heeren (wijzende op de Kommissarissen) hebben het mij doen aannemen, het noodig oordeelende voor mijne veiligheid. Van Avignon tot hiertoe ben ik beschimpt en uitgejouwd, en heb veel gevaar geloopen. Zoo lang ik in Frankrijk ben, heb ik geen goed bataljon Provencalen gehad; zij deugen tot niets, dan schreeuwen. De Gasconjers zijn snoevers, maar zij zijn braaf.’ Hij vroeg vervolgens, of men de octrooijen en Droits-réunis wél betaalde; of er vele Engelschen te Marseille waren, enz. Hij voegde er bij: ‘Zeg aan uwe Provençalen, dat de Keizer zeer te onvreden over hen is. Gij zult mij uwe gendarmes laten: hunne paarden zullen vermoeid zijn; maar paarden moeten soms wel achttien of twintig uren gaans op een dag afleggen. St. Maximin (de eerste stad, waar buonaparte moest doorkomen) heeft eene bevolking van tweeduizend zielen, en men moet dat geschreeuw vermijden.’
Tusschen Tourves en Brignoles deden de verwenschingen der boeren, uit de naburige gemeenten toegeschoten, de vernieuwing der tooneelen van Orgon vreezen. De angst van buonaparte was niet te verdrijven door de tegenwoordigheid van een detachement van tweehonderd man, die hem op den weg vergezelden. Schoon het middagmaal te Brignoles besteld was, reed men deze stad spoorslags door. Twaalf gendarmes openden den trein in vollen draf; en kouriers, die voorafgingen, hadden last het gerucht te verspreiden, dat buonaparte zijnen weg had genomen over Aups, dat hij des vorigen daags te Luc was aangekomen, en dat in de rijtuigen niet anders dan de vreemde Kommissarissen zaten.
De Prinses borghese wachtte haren broeder af op het slot van Bouillidou, bij Luc; zij bragt den avond met hem door. Duizend man voetvolk en vijfhonderd Oostenrijksche ruiters rukten aan, om zijne inscheping te Saint-Tropez te dekken. Maar de slechtheid der wegen het geleide belettende zich naar die haven te begeven, kregen de troepen en vaartuigen orde zich op Frejus te rigten, waar buonapar-
{==120==} {>>pagina-aanduiding<<}
te den 27 April aankwam. De Prefect van Var kwam hem hier opzoeken. ‘Is dat,’ riep de Exkeizer, ‘de opstand in massa, dien gij mij hadt aangekondigd?’ De Maire, die er bij was, zeide: ‘Uwe grootste vijanden waren de Conscriptie en de Droits-réunis.’ Buonaparte, weer gerust gesteld door de stilte, die in de stad heerschte, antwoordde den Maire: ‘Het spijt mij, dat Frejus in Provençe ligt, en dat ik nog niets voor u heb kunnen doen; maar ik hoop, dat ik binnen weinige maanden u zal kunnen schadeloos stellen.’ Hij wandelde met levendigheid door zijne kamer, en zag van tijd tot tijd aan het venster naar het zeilen der sregatten, die op de reede aankwamen. Des anderen morgens, den 28sten, ten negen ure des ochtends, vernam men, dat buonaparte ongesteld was, door het nuttigen van zeekreeften. Deze ongesteldheid, wezenlijk of voorgewend, vertraagde de inscheping, die geene plaats had voor elf ure des avonds, op het Engelsche fregat the Undaunted. Toen hij onder zeil ging, zeide de Russische Kommissaris: ‘Vaarwel Coesar en zijne fortuin!’
Den 4 Mei, ten drie ure na den middag, ontscheepte buonaparte te Porto-Ferrajo, onder het lossen des geschuts van het fregat en de sortres. Hij was gekleed in een' rok, met zilver geborduurd, en had een' ronden hoed op, met eene kokarde versierd. Hij ontving de sleutels der stad uit handen van den Kommandant, de Onderprefect deed hem eene aanspraak, en hij trad onder een' draaghemel naar de parochiekerk. Zijn gelaat was somber; de vrees en het mistrouwen teekenden zich nog in zijne onrustige blikken. Een Te Deum werd gezongen over zijne gelukkige komst tot den troon van het eiland Elba. Hij had in het paleis van Fontainebleau geschreid, afstand doende van het Keizerrijk; hij schreide desgelijks in de kerk van Porto-Ferrajo, en zag den Hemel ann, van waar de bliksem was uitgeschoten, die hem ter neder sloeg, misschien met de woede, welke in de oogen van juliaan den Afvalligen schitterde, toen hij, stervende, uitriep: Galileër! gij hebt overwonnen.
Buonaparte was zoo even in beeldtenis verbrand te Marciana, eene kleine gemeente zijns nieuwen rijks. Hij riep al de pastoors bijeen, en noodigde ze uit om eendragt te prediken; hij steeg vervolgens te paard, in spijt van wind en regen, en begaf zich aan het doorloopen zijner staten. Den-
{==121==} {>>pagina-aanduiding<<}
zelfden dag, 4 Mei, deed de Generaal drouot, tot Gouverneur van het eiland benoemd, op de sorten de witte vlag planten, schuins doorsneden van eene roode streep, bezaaid met drie bijen op een' gouden grond. Deze vlag werd terstond begroet door de batterijen van de kust, van het Engelsche fregat, en van de Fransche schepen, die zich in de haven bevonden. De bezitneming van het eiland werd denzelfden dag door een proces-verbaal bevestigd. Eene proclamatie van den Brigade-Generaal delesme hield in, dat de menschelijke wisselvalligheden den Keizer napoleon in het midden der bewoners van het eiland Elba hadden gevoerd, en dat deze dit verblijf gekozen had, uit aanmerking der zachtheid van hunne zeden en hun luchtgestel. Jozef philip arrighi, nabestaande van buonaparte, en Vicaris-generaal van het eiland Elba, gaf den 6 Mei een zeldzaam mandement in het licht, ter eere van napoleon den grooten. ‘Het eiland Elba,’ zegt hij daarin, ‘reeds beroemd door zijne natuurlijke voortbrengsels, zal voortaan doorluchtig worden door de hulde, welke het brengt aan zijnen nieuwen Vorst, wiens roem onsterbetreffendelijk is..... Opgevoerd tot eene zoo hooge eere, ontvangt het den Gezalfden des Heeren. Welke rijkdommen zullen ons land overstroomen! welke menigten zullen van alle kanten toevloeijen om eenen Held te beschouwen! Ik zal een goed vader zijn, zegt hij tot u: zijt mijne lieve kinderen..... Welk
een onderpand van ons toekomstig geluk!’
Twee dagen na zijne ontscheping, zeide buonaparte tot den Oostenrijkschen Generaal: ‘Zoo ik door die b... van... niet bedrogen was, ik ware twee uren vóór u te Parijs geweest. Ik had de voorsteden in opstand gebragt, u aangevallen, u verplet, en u aan gene zijde van de Weixel geworpen.’ - Hij koos voor zijn paleis een paveljoen (lusthuis) van slechts ééne verdieping, met zes schuiframen in den voorgevel, en uitziende op de zee en de stad. Hij benoemde tot Staatsraden en Kamerheeren, lapi, Exmaire van Porto-Ferrajo; vantini, Exregter van het Crimineel Geregtschof; gualante, Maire van Rio; en tradite, werkelijken Maire van Porto-Ferrajo. Het tractement dier twee vereenigde posten werd bepaald op 1200 fr. Buonaparte benoemde ook drie officiers d'ordonnance en twee couriers du palais, (de Heeren deschamps en baillon.)

{==122==} {>>pagina-aanduiding<<}
Hij kondigde aan, dat hij de Elbasche dames tweemaal 's weeks zou ontvangen: zij volgden deze noodiging. De eene was de vrouw van een' bakker, de andere die van een' slager, enz.; buonaparte haastte zich te verdwijnen, de dames gingen onvergenoegd heen, en het hof was spoedig verlaten.
Den 25 Mei kwam het Fransche fregat la Dryade het Fransche garnizoen van het eiland halen. Vijf Engelsche transportschepen bragten, in den nacht van den 25 tot den 26, omtrent 1000 man der Keizerlijke garde, negentien matrozen, en zes Mammelukken. Buonaparte scheen zeer te vreden van te gelijker tijd zijne fourgons te ontvangen. Den 1 Junij ontving hij het bezoek van Prinses paulina, die des anderen daags weer vertrok. Den 2 Augustus kwam zijne moeder zich bij hem voegen. Den 15 werd er een bal door de stad gegeven, op uitnoodiging van buonaparte, die er niet verscheen.... Hij heeft 300 metselaars doen komen, en gewild, dat men nog zijn genie zou erkennen, door een' schouwburg te maken van de gasthuiskerk!
Men weet, hoe veel deze buitengewone man met de overeenkomst van tijdperken ophad, welke hij aan zijne ster wilde doen toekennen, zich den man van het noodlot noemende. De Voorzienigheid, ten laatste zijnen trots beschamende, heeft gewild, dat hij zijnen afstand teekende op denzelfden dag, dat de doorluchtige broeder van lodewijk XVIII aan de poorten van Parijs kwam, en dat hij Porto-Ferrajo binnentrad op denzelfden dag, toen lodewijk zijne intrede in de hoofdstad hield.
Verweldiger van den eersten troon der wereld, en dreigende alle Europesche staten te verslinden, werd buonaparte's gezigt verduisterd door zijn geluk en zijne eerzucht. Sedert zijnen val ziet hij de toekomst beter in, en hijzelf oordeelt zich onherstelbaar. Een zijner gemeenzamen vleide hem onlangs met de hoop, dat hij welhaast zegepralende in Parijs zou terugkeeren: buonaparte antwoordde hem droogweg: ‘Gij zijt een f .... bête,’ en keerde hem den rug toe.


{==123==} {>>pagina-aanduiding<<}

Historie van Jean Marie Jervagault, den vermeenden dauphin van Frankrijk. Door A. von Kotzebue.

(Vervolg en slot van bl. 83.)

De bejaarde Prelaat, l. de s -, Bisschop van V, een man, eerbiedwaardig om zijne onbesprokenheid, algemeen gezien om de strengheid zijner zeden en zijne diepe geleerdheid, verklaarde zijne overtuiging, dat hervagault was de wezenlijke en echte Dauphin. Hij had zelfs de Chirurgijns gesproken, die het lijk van den gewaanden Dauphin in den Tempel hadden ontleed, welke hem berigt hadden, dat het dat van den wezenlijken niet geweest was. Hij, besloten hebbende zijnen jongen Monarch van de ketenen der gevangenschap te bevrijden, besteedde aanmerkelijke sommen om dit te bewerkstelligen, liet zelfs de pligten van zijn beroep varen, kwam te Rheims, hield briefwisseling met den gevangen door middel van den cipier, en hield zich verzekerd van de eenzelfdigheid des persoons. Des Dauphins dood scheen hem eene loutere staatkundige logen van de Nationale Conventie. Hij achtte het zelfs zijnen pligt, den verwaarloosden Prins eene goede opvoeding te bezorgen, en poogde dit einde, met de zuiverste en opregtste oogmerken, te bereiken. Hij zond hem, onder andere werken, eens Le Genie du Christianisme van chateaubriand, en het Treurspel Athalia; waarop hij, tot zijne verbazing, dit antwoord ontving: ‘Spot gij met mij? dit alles ken ik van buiten.’ Al de vrees van den Prelaat was, dat het dierbaar voorwerp zijner zorge tot transportatie (vervoering) mogt worden veroordeeld. Om dit voor te komen, spande hij alle krachten in, en maakte gebruik van het gezag van iederen vriend, over welken hij te Parijs beschikken kon: hij maakte eene lijst van zoodanige mannen, aan welken hij voorhad het lot van den Dauphin toe te vertrouwen. Daarop werden gevonden, onder anderen, de namen van brissac, necker, Mevrouw van stael, montesson, roquelaire,
angouleme, talleyrand, puys de segur, boufflers, laharpe, enz. Sommigen geloofden hem, anderen niet; eenigen noemden hem een blondel, anderen een joab. De briefwisseling geschiedde in cijfers; het kwam zelfs zoo ver, dat het ontwerp gevormd werd om den Dau-
{==124==} {>>pagina-aanduiding<<}
phin uit te huwen aan eene verwijderde aanverwante van het Koninklijk huis.
Hervagault scheen in het eerst dien voorslag af te wijzen; want hij had (zoo als de Lezer thans behoort te weten) den eed van getrouwheid en genegenheid gezworen aan de zeer beminnelijke zuster der Koninginne van Portugal; doch, om staatkundige beweegredenen, gaf hij toe; en er werd besloten, volk voor zijnen dienst te werven. Doch, eer deze onderhandelingen bij mogelijkheid konden tot rijpheid komen, werd het onderzoek voor de lijfstraffelijke regtbank te Rheims nog eenmaal in het openbaar herzien, en zulks in tegewoordigheid van eene talrijke menigte menschen, welke allen op de hand van den beschuldigden waren, overluid morden tegen den vervolgenden Procureur-generaal, en, met geestdrijvenden ijver, den wettigen verdediger van hervagault toejuichten. De regters, nogtans, lieten zich niet misleiden, en bekrachtigden het vonnis.
Terwijl zij in een ander vertrek over de zaak raadpleegden, stond de pijnlijkste angst geschilderd op het gelaat van elken toeschouwer in het geregtshof. Hervagault aanhoorde zijn vonnis met bedaardheid, met een' verachtenden grimlach; en zijne voorstanders, in plaats van vertrouwen op de regterlijke beslissing te stellen, bleven hardnekkiglijk bij hun te voren opgevat gevoelen. Zij hielden aan, hem in zijne gevangenis met Koninklijke bediening op te wachten. Hij had bij zich, behalve andere stukken, een' zilveren kop, waarop de letters L.C. (louis charles) waren gegraveerd, en met eene antieke Fransche kroon versierd. Dit, gaf hij voor bij den cipier, was zijn cijfer. Geen zijner aanhangers verliet zijne zaak; in tegendeel verdubbelde hun ijver, en de eerwaardige Bisschop van V - was steeds aan hun hoofd. Ja, de laatste bepaalde zijnen ijver niet tot geschenken en goeden raad; hij besloot, wat meer is, zelf alle krachten te werk te stellen; en onderrigt zijnde, dat men voornemens was zijnen doorluchtigen wees van Rheims naar Soissons over te brengen, bepaalde hij, hem op weg aan de handen zijner vervolgers te ontrukken. Dit jeugdelijk ontwerp van een oud hoofd werd verklikt; de Bisschop en zijne papieren werden opgepakt; en het bleek, op de proef, duidelijk, dat het zijn voornemen was, den kleermakers zoon van St. Lo de rol van den Dauphin te doen spelen. Het Bewind, nog-
{==125==} {>>pagina-aanduiding<<}
tans, had medelijden met den grijzen suffer, en schonk hem zijne vrijheid. Hervagault zelf zou beter gevaren zijn, indien het minste vooruitzigt op verbetering in zijn gedrag ware te vinden geweest; doch, eenen nieuwen raad van voorstanders te Soissons vormende, werd goedgevonden hem - te doen verdwijnen.

Ten einde het begrijpelijk te maken, hoe zoo vele personen van rang en wereldkennis zich door dit nieuwbakken Koningskind konden laten bij den neus leiden, moest men zelf hem zijne geschiedenis hebben hooren vertellen. Met groote aandoening scheen hij zich te herinneren, hoe lodewijk XVI, zijn vader, hem plagt in den Tempel les te geven in de geschiedenis en aardrijkskunde. In den toon der naïfste eenvoudigheid sprak hij van een klein teefje, Fidel genaamd, waarop maria antoinetta, zijne moeder, zeer verzot was. De geringste bijzonderheden beschreef hij met kinderlijke levendigheid, en vergat niet, dat simon, zijn cipier, gewoon was hem in het holle van den nacht wakker te maken, om zichzelven te overtuigen, dat hij niet weggevoerd was. ‘Ik was verpligt,’ zeide hij ‘de laagste bezigheden te verrigten, hetwelk mijne gezondheid aantastte.’
‘De negende Thermidor verligtte de ellende van vele slagtoffers der Omwenteling, gelijk ook de mijne; zij gaven mij beter kleederen, gezonder spijzen, en stonden mij zelfs de uitspanningen toe, voor mijne jaren voegende. Mijne zuster verkreeg vrijheid om bij mij te komen eten en spelen. Welk een oogenblik was het eerste van ons wederzien! (Hij schreide altijd bitterlijk, wanneer hij van deze zamenkomst sprak.) Ondertusschen verergerde mijne gezondheid gedurig meer, en de gevangenislucht zou mij gedood hebben, had de heer niet besloten mij verlossing toe te zenden. Op zekeren dag, in het laatst van Mei 1795, terwijl ik juist medicijnen wilde gebruiken, kwam een mijner bewaarders, dien ik steeds om zijne zachtheid zeer mogt lijden, bij mij, en zeide fluisterende: ‘Mijn lieve kind, gij zoudt in deze gevangenis spoedig sterven; maar menschen, die u liefhebben, schoon geheel vreemd, laten u weten, dat, zoo gij het wilt geheim houden, zij u spoedig naar eene plaats zullen brengen, waar

{==126==} {>>pagina-aanduiding<<}
gij geheel vrij zult zijn, en met kinderen van uwe jaren spelen.’ Ik verzwolg zijne woorden met gretigheid, beloofde niets te ontdekken, en wachtte met angstig ongeduld op de vervulling zijner belofte.
Den volgenden avond, omstreeks denzelfden tijd, kwam eene kar met schoon linnen op het binnenplein, om ontladen te worden, en eene andere hoeveelheid vuil op te nemen. Onder dit linnen lag verstopt een zeer ziekelijk uitziend kind van mijnen ouderdom. Een sterk man, in matrozen-kleeding, nam mij in zijne armen, stak mij in een' bundel vuil goed, zoodat slechts eene kleine opening mij voor stikken behoedde: het laatste, wat ik in mijne gevangenis zag, was het zieke kind, dat zij in mijn bed leiden. Ik werd intusschen ruwelijk geworpen op den bodem van de kar, en, zonder eenige verdere bedekking, gebragt naar Chaillot. Zoodra wij buiten den Tempel waren, gaf men mij een weinig meer lucht; doch, bij het naderen der barrières, bedekte men mij wederom geheel.
Te Passy werd ik, nog in gepakt, in een gering vertrek gebragt, waar ik geheel in vrijheid was. Hier zag ik drie vreemde mannen, die zich voor mijne voeten nederwierpen, en geheel buiten zichzelven schenen te zijn van blijdschap. Zij trokken mij spoedig vrouwelijke kleeding aan, plaatsten mij in eene postchais, en sloegen den weg in naar de Vendée, naar het leger der Koningsgezinden. Hoe het bijkwam dat ik verlost werd, daarvan werd ik eerst lang naderhand onderrigt. Na robespierre's val, waren de heerschende partijen onderling verdeeld, en velen waren niet ongenegen tot de herstelling van het Koningschap; openingen werden gedaan aan de Vendéër Koningsgezinden, onderhandelingen met hen aangeknoopt door rouelle, een lid van de Nationale Conventie; en eene der voorwaarden, waarop eerstgenoemden aandrongen, was, dat ik hun zou in handen gesteld worden; waaraan echter het Committé van Algemeen Welzijn de bepaling toevoegde, dat mijne bevrijding vooreerst zou geheim gehouden worden, en een ander kind in mijne plaats ondergeschoven. Na lange en hevige debatten, stemden de Koningsgezinden in den maatregel. De éénige zwarigheid was, een geschikt voorwerp van een kind te vinden, om mij te vervangen. Graaf louis de trotte nam dit op zich, en zond den Abt laurent, met dit oogmerk,

{==127==} {>>pagina-aanduiding<<}
naar Normandije, bijgestaan door zijnen Adjudant du hamel. Zij bewogen zekeren hervagault, een' kleermaker te St. Lo, om, voor eene belooning van 200,000 francs, zijn' zoon, die op mij geleek, aan het algemeene best op te offeren. Zij verzekerden bovendien den kleermaker, dat hij voor het leven van zijnen zoon niets te vreezen had, en verzwegen het zelfs voor hem, dat de knaap in eenen diepen slaap zou gebragt worden, door middel eener sterke gift opium.
Er waren maar drie personen in den Tempel, die het geheim wisten; dezen waren de cipiers vrouw, de bovengenoemde bewaarder, en de schoonmaker der gevangenis. Het was de laatste, die mij naar buiten bragt, en mij, te Passy, aan de Heeren de trotte, du chatelier en den Abt laurent overleverde.
Twee uren na mijne bevrijding, kwam de beroemde dessault, aan wiens zorg ik was toevertrouwd geweest, in den Tempel, terwijl de te sterke gift opium het kind, dat in mijn bed was gelegd, in eene slaapkoorts, den dood gelijkende, had gebragt. Dessault voelde hem den pols, zonder hem wakker te maken; doch, zijne hand op deszelfs ligchaam leggende, gevoelde hij zulk een verschil tusschen dat en het mijne, dat hem een schreeuw ontsnapte; en zijne verbazing ging in de geweldigste vrees over, toen, bij naauwkeurige bezigtiging, geen twijfel overbleef, dat het een ander kind was. Hij bleef bijkans een uur in sprakelooze verwon dering. Hij overwoog zijne verantwoordelijkheid, het gevaar, waarin hij was, en besloot ten laatste, zich te dekken, door een geheim berigt, geheel overeenkomstig met de waarheid, in te zenden bij het Committé van Algemeen Welzijn; alwaar rovere, de tijdelijke voorzitter, die in het geheim was, nadat de eerste aanvallen van razernij bij zijne verbaasde en woedende ambtgenooten bedaard waren, hun beduidde, dat stilzwijgendheid het beste hulpmiddel was; inzonderheid daarom, dat er alle waarschijnlijkheid was, dat het vreemde en ziekelijke kind zou sterven, in welk geval het zeer gemakkelijk was, geheel Europa te overtuigen, dat de wezenlijke Dauphin dood was. Dessault werd voor het Committé ontboden, en met zoo bittere verwijten overladen, dat hij, overstelpt door smart en hartzeer, in eene sukkeling verviel, welke, alle geneeskunst te leur stellende,

{==128==} {>>pagina-aanduiding<<}
doodelijk voor hem werd. Mijn plaatsvervangertje stierf insgelijks.
Dessault's opvolger bemerkte, bij de ontleding van het ligchaam, even zeer, dat het het mijne niet was, en maakte diensvolgens, in zijn proces-verbaal, gebruik van deze dubbelzinnige bewoording: ‘Wij zijn overgegaan tot de opening van een lijk, hetwelk de Commissarissen ons aanboden als dat van den Zoon van lodewijk capet.’ (Nous sommes procédés à l'ouverture d'un cadavre, que les Commissaires nous préfentèrent comme celui du Fils de louis capet.)




De vorstin in het dorp.


Ἀλλ᾽ ἴθι, τὠμπέχονον - λαξεῦ. 
Βᾶμες - θασόμεναι - - τὰν βασίλισσαν. 
 
OEOKP. Εἰδνλλ. ιέ. 

Hendrik. zwaantje. Landheer. Landvrouw.

amelia en alix zingend.


hendrik. 
Kom, Albert, span vast aan; de Vrouw is in de kleêren; 
't Wordt tijd. 
Wel, Zwaan, wel, Kind! dat hiet den feestdag eeren. 
Gij ziet er kostelijk van top tot teenen uit, 
En, ongelogen, nog zoo jeugdig als een bruid. 
Wanneer de goê Vorstin ons dorpjen in komt trekken, 
Zal ze onder 't volk de Vrouw van 't Zuidbosch ras ontdekken. 
Zij knikt ze mooglijk toe, maar droomt er wis niet van, 
Dat Zwaan vier spruiten om haar' disch vertoonen kan; 
Noch, dat ze al twintig jaar met Hein het juk moest dragen, 
Zoo 't onze koster noemde, als hij zijn' nood kwam klagen, 
Gestreeld van Jakomijn. Hij oogstte, naar de vrucht 
Die hij had uitgezaaid! God dank, dat ons geen zucht 
Naar geld en goed den knoop van onze trouw liet sluiten! 
De vrede woonde in huis, en de onvreê stond er buiten. 
Het reikte krapjes om, dat 's waar! Een enkel paard - 
Twee koeijen - 't akkertuig geen twintig daalders waard, 
En mij door Tijs-oom van zijne armoê meêgegeven! 
('k Bewaar de brokken nog, uit dank!) Maar, wat wij dreven 

{==129==} {>>pagina-aanduiding<<}

Had eendragt tot begin; Gods gunst zag op de vlijt; 
En 's Landheers voordeel ging het mijne staâg ter zijd'. 



zwaantje. 
En, Hein! Die zoo veel goeds ons mildlijk zond van boven, 
Verschoonde ook 't zwakke vat, dat wankelde in 't gelooven, 
Bij vroeger kommer: toen mijn Eerstling hooploos lag, 
In 't schamel wiegje; 't zaad, geknikt door hagelslag, 
Geen derde gaf; en ons, als 't jaar ten einde neigde, 
De kleine huurschuid maande, en dan de honger dreigde! 
Zoo stond het toenmaals! thans! - wij overzien het niet! 
Heel 't Zuidbosch, met de dreef, die langs de pachthoef schiet, 
Zijn 't onze; en in den stal vijf Vriezen, puik van loopers! 
Ons Horenvee - wat slag! 'k Heb voor mijn' aanfok koopers, 
Te kust en keur; veeltijds het ronde jaar vooruit. 
En denk ons Kindertal, dat, schoon 't de som besluit, 
Aan mijn hart en aan 't uw het dierst is! Buigzaam, zedig, 
Goedhartig, en opregt; van 't spelboek af nooit ledig. 
De Jongens als een wolk! Ons Stijntje net een roos! 
Maar Ida..! 'k Durf het u bekennen, Hein - ik bloos 
Somwijl van stille vreugd, wanneer mij 't englenwezen 
Van 't vleijend Wicht zoo treft. 
Doch - hoor! .. ik zou haast vreezen, 
Dat Albert... 



hendrik. 
Ja, hij wacht; en Bles, gelijk gij weet, 
Staat niet geduldig stil. 



zwaantje. 
Welaan; ik ben gereed. 



hendrie. 
Nu, Albert, zoo gezeid! Blijf gij het huis bewaren. 
Gij hoort, van a tot z, geheel ons wedervaren; 
En als misschien de Vrouw den Joodschen kramer sprak - 
Zij kent dien halsdoek, die u lest in de oogen stak - 
Wie weet!.. 
Ho, Bruìntjemaat! Wij gaan geen houtvracht halen! - 
De koers leit regts, naar 't Dorp. Daar zal 't aan voêr niet salen! 
Tsa, spoed u wakker! 


{==130==} {>>pagina-aanduiding<<}



zwaantje. 
Lieve Hendrik, wat gejoel, 
Daar langs den hoogen weg! Ik weet niet wat ik voel, 
Als ik zoo velen zich om ééne zie verblijden! 



hendrik. 
't Gaat mij daarmeê als u; maar 'k liet me ook nooit ontstrijden, 
Door boeken of door praat, dat hij, die de Eerste hiet, 
Spijt al zijn zorgen, toch een deeglijk lot geniet; 
En, zoo 'k geen Bouwman was, ik wou' wel de Eerste wezen, 
Kreeg ik verstand meteen! Die zorg? - 'k Weet ook van vreezen! 
Denht hij aan oorlog, ik heb angst voor hageislag. 
Maar 't ons bereide loon scheelt meer dan nacht en dag, 
Wanneer het goede lukt, waarnaar wij beiden streven! 
Mij danken, naast mijn deur, een brave ziel, zes, zeven; 
Hem honderdduizenden, verpligt door ééne daad! 
Hoe draagt hij toch de vreugd? Ik gun hem pronk en staat; 
Maar, ja! zijn magt! .. daar valt een hemel meê te winnen! 
Dat 's mijn dunk. 
Zachter, Bles! Zoo dol het Dorp niet binnen. 
Een weinig stemmigheid voegt mij, als Ouderling. 
Wat zegt gij, Zwaan? Die naam klinkt tegen Vorst gering! 
't Schoolmeesterlijke bloed, dat mij en u door de aders 
Kwam vloeijen, wederzijds, door moeders en door vaders, 
Maakt dit alleen wat goed - niet waar? 
Nu afgestapt! 
Hier maar, voor d'eersten stal, daar Alberts zwager tapt. 
't Loopt ginder voor de Zon te druk. 
Wel, dat 's een leven! 
Daar is geen ploeg te gang, geen schup aan 't werk gebleven. 
En Meisjes! .. groot en klein! - Maar 'k zoek naar onze twee? 



zwaantje. 
Die vond ik al: zij staan voor 't raam bij Domenee; 
En daar de Jongens - met hunn' snaphaan zou' ik meenen! 



hendrik. 
Manhaste Schutters, Kind! 
Gaan wij nu deez' zij' henen, 

{==131==} {>>pagina-aanduiding<<}

Door 't achterwegje naar 't Kasteel. (De Landvrouw heeft 
Ons gistren nog op nieuw doen nooden, zoo beleefd 
Of ze ons gelijke was.) Dan kunnen we, aan de trappen, 
Haar Hoogheid van digtbij den wagen uit zien stappen. 
Hoort gij de klokken! welk gejuich! zij nadert vast! 
Gelukkig zijn we aan honk; - het had ons haast verrast. 



zwaantje. 
Nu, dat is kostlijk! Dat staat heerlijk, moet ik zeggen! 
Die eerboog ginder aan de straat; en aan de heggen, 
Den huisweg langs, die bloemenslingers, links en regts! 
En dat portaal hier voor de stoep is meê wat echts! 
Als hardsteen gansch en al. En daar omhoog - hoe zwaaijen 
De vendels, die den top en elken hoek verfraaijen! 



de landheer. 
Weest welkom, Vrienden! Reeds verloren wij den moed; 
Zoo laat kwaamt ge opgedaagd. Maar, 't is van pas gespoed; - 
Daar zijn ze! 



de landvrouw. 
Welkom, Zwaan! Nu, gij volgt meê naar binnen, 
Haar Hoogheid na. Zij weet eens ieders hart te winnen, 
Zoo vriendlijk is ze, en gul; - dat ziet eens van nabij. 
Tot straks! 



hendrik. 
Hm! Zwaantje - regts! Die met heur star is Zij. 
Al minzaamheid! - 'k erken 't! - 
Hoezee! Hoezee! Gods zegen 
Op onze Landvorstin! 



zwaantje. 
'k Heb hier een plaats gekregen; 
Ga maar niet verder, Hein; het bragt mij van mijn stuk, 
Als zij ons aankeek. 
Wel, wat heeft ze 't danig druk 
Met onze Landvrouw! Doch zij schijnt daar iets te ontdekken, 
Nabij het venster, dat hare aandacht afkomt trekken - 
Och, onzen Invalied! - Zij merkt, hoe de oude bloed 
Het bevend ligchaam met zijn krukje schragen moet, 

{==132==} {>>pagina-aanduiding<<}

En wijst hem, uit de vert', den leunstoel aan zijn zijde! 



hendrik. 
Gelukkig Volk, dat God met een Vorstin verblijdde, 
Die op het grijze haar een' blik van eerbied slaat! 



zwaantje. 
En stemmig is zij ook! - Dat Mensch, zoo krom van praat, 
Hier vóór ons, welk een zwier, bij Haar! Hoe weinig kwikken 
Heeft zij op 't hoofd; en aan haar kleed geen bonte strikken. 
Maar net en kostbaar is ze, en dat 's de regte trant. 
Met ligte vodden sluipt het geld maar uit het Land. 
't Wordt in dit huis ook voor de Kindren dus begrepen; 
Dat lieve drietal, nu, zoo 'k gis, van angst benepen, 
Om 't hierverschijnen! Ameli' wordt vijftien jaar; 
Die zal zich redden; kan de zoete Stans het maar - 
Zij is eerst zes! Alix behoeft niet veel te wijken 
Voor de oudste, doch heur aard laat meerderschroomte blijken. 
Zijn zij dat daar? 



hendrik. 
Zij zijn 't! En ... houd uw hart maar vast! 
Zij brengen makkers meê; waarbij een kleine gast, 
Die ons raakt... 



zwaantje. 
Ida? - Ja, onze Ida, al haar leven! 
Maar zulk een pronk? Dien heeft de Landvrouw haar gegeven - 
Wie anders toch! En wij zijn daarom hier genood! 
't Is of een dauw van schoon rondom den Engel vloot! 
Ook Stansje tuurt op haar, met innig welbehagen; 
Terwijl zij, 'k weet niet wat, dat blinkt, te zamen dragen. 



hendrik. 
't Scheen haast een zilvren mand, waarin een ruiker lei. 



zwaantje. 
Alix en Ameli', die voorgaan, allebei 
Een speeltuig in den arm! En zoo veel blonde kopjes, 
Die volgen! - welgeschaard, en in haar beste nopjes; 
Met maagdepalm bekranst! 

{==133==} {>>pagina-aanduiding<<}
Zij naadren de Vorstin. - 
Hoe slonkert haar gelaat! - Men leest er spoedig in, 
Dat zij ook Moeder is. 
't Hangt rondom aan hare oogen - 
Die onschuld! - Ida staat, in 't kleine hart bewogen, 
Niet anders of ze bidt. Zij knielde uit ootmoed neêr, 
Indien zij dorst. 
Zie gij - ik kan 't slechts duister meer; 
Zoo roert het mij de ziel. 



hendrik. 
De bloemen zijn ontvangen, 
En met een kus betaald. 



zwaantje. 
Dat klappen Ida's wangen! 
Nu tinkt een speeltuig. Arme Alixje, houd nu moed! 
Zij glimlacht - 'k ben gerust - zij maakt het zeker goed. 



amelia en alix zingend. 
Ontvang uit kinderlijke hand, 
Vorstin, dit needrig liefdepand! 
Neem aller heilgroet aan! 
En juicht, na 't schaatrend volkshoezee, 
De weêrklank onzer citers meê, 
Ach, wil ze niet versmaân! 
 
Uw naam, op moeders schoot geleerd, 
Wordt hier van 't staamlend wicht vereerd - 
Klinkt in zijns vaders lied; 
Als 't vrolijk veld de halmen gaart, 
Weldadig door den staf bewaard, 
Die ons in rust gebiedt. 
 
Geen bloed bevlekt dien herdersstaf! 
Gij dwongt geen kroost den oudren af, 
En dreeft het naar den strijd. 
Geen gaâ, die aan uwe eerzuil treurt. 
De weezen hebt Gij opgebeurd; 
De droeve weêuw verblijd. 

{==134==} {>>pagina-aanduiding<<}

Eilaas, als eens die Sterke naakt, 
Die 't snoer van liefde en leven slaakt! - 
Wij zwichten; - oogst uw loon! - 
Maar zie op ons, bij 't afscheid, neêr, 
En geef uw Volk Uzelve weêr, 
Verjongd in uwen Zoon! 



zwaantje. 
Ja, lieve Zangsters, ja! Wie zou dien wensch niet deelen, 
En kan zijn tranen bij uw' zoeten galm verhelen! 
Zij glippen der Vorstin als ons ten oogen uit, 
Terwijl zij beuttelings u in hare armen sluit! 
Doch, Hendrik, volgen wij de Kleinen nu. 't Verlangen 
Om Ida even zoo aan 't moederhart te prangen, 
Weêrsta ik langer niet! ook las ik 't zoete Wicht 
Begeert' naar mij en u, in 't heengaan, op 't gezigt. 
 
a.c.w. staring. 


Bijdrage tot de geschiedenis van den oorsprong der Amsterdamsche maatschappij tot redding van drenkelingen. (*)

- Ik meen, dat de Heer jakob de clercq, te Amsterdam, het geluk heeft gehad van het middel in Gods hand te zijn, om deze groote zaak daar te stellen. Deze, wandelende in de Plantaadje, begeeft zich naar een' hoop menschen, en, vragende wat er te doen was, antwoordt men hem: ‘Daar ligt een verdronken man: wat zal men nu daar mede doen?’ - ‘Wel,’ hernam de menigte, ‘men mag geen lijk roeren; aan een touw vastleggen.’ - Neen, zoo niet, zeide de Heer de clercq; ik neem alles voor mijne rekening; breng het lijk in eene herberg, en wij zullen zien, of er soms nog leven in is. - Een eerbiedwaardig man zijnde, volgde men zijne bevelen, en, na eenigen tijd wrijvens en verwarming, had men het geluk, het levensvermogen

{==135==} {>>pagina-aanduiding<<}
weder opgewekt, en daarna den Drenkeling geheel hersteld te zien.
De Heer de clercq verhaalde dit geval in eenen vriendenkring; toonde aan, hoe zeer het volksvooroordeel, om geen' gehangenen af te snijden, geen' schijnbaar dooden uit het water te halen, schadelijk ware, en hoe dikwerf aangewende pogingen, even als hier, gelukkige uitwerking konden hebben; en dit gaf aanleiding tot het oprigten der Maatschappij, welke sedert zoo veel nuts heeft gesticht, en bereids meer dan 1400 Premiën heeft afgegeven.

Hollandsche openbare soberheid.

De zwarigheden, door den Hertog van alva gemaakt, om Holland te overwinnen, toen men hem van sommigen hunner Heeren (Staten) vertelde, die hun middagmaal met zich voerden, en hetzelve, in het gras zittende, nuttigden, is welbekend; doch een ander blijk dier soberheid onder gene vroege Hollanders, die in menig geval de oppassing van bedienden gaarne ontbeerden, wordt dus verhaald: In 1653 werden twee Hollandsche Afgevaardigden naar Lubeck gezonden, om op het Congres, daar destijds gehouden, tegenwoordig te zijn. Bij derzelver aankomst, werd het arrivement dezer Ministers van hunne Hoogmogenden den overigen Afgevaardigden op de gewone wijze aangekondigd; doch die te gelijker tijd onderrigt werden, dat deze doorluchtige Heeren voor het oogenblik nog geene bijzondere bezoeken konden afwachten, daar zij eenigen tijd noodig hadden, om hunne vertrekken te stoffen en in orde te brengen!

Gevaarlijk Parijsch suikerwerk.

Sedert eenigen tijd is eene zeldzame soort van Suikerwerk te Parijs mode geworden, welke men Diablotins à la Cosaque noemt. Hetzelve bestaat in de bekende knappende glaasjes, die, wanneer men derzelver punt afbreekt, met eenen slag in duizend kleine stukjes verbrijzeld worden. Zulke knappende glaasjes omgeven de Suiker- of Banketbakkers met een' omslag van suiker, even als men om de gesuikerde Amandelen

{==136==} {>>pagina-aanduiding<<}
en andere snoeperij doet. Wij men nu het snoepwerk verbreken of doorbijten, dan springt het onder eenen slag aan stukken. Men kan naauwelijks gelooven, dat de Fransche Policie zulk een gevaarlijk speeltuig dulden zoude; en echter leest men deze opgave in het Dictionnaire des sciences médicales, Tom. IX. pag. 155. Het moet inderdaad de gebaarde Mannen van den Don niet weinig verhengen, wanneer zij vernemen, dat zij, na hunmen aftogt uit de Hoofdstad van Frankrijk, zoo al niet in de harten, dan toch in de breizakjes en bonbondoosjes der Parijsche Dames een plaatsje hebben behouden! - Wenschelijk is het intusschen, dat dergelijke Fransche ongerijmdheden (*), die reeds alhier zijn nagevolgd, spoedig, ter voorkoming van wezenlijke ongelukken, mogen tegengegaan worden.

Geen water in den wijn.

De Graaf van r. was de zoon van een' Kroeghouder in Languedoc. Dikwijls werd hij zijdelings beschimpt over zijne lage geboorte; en gemeenlijk stoof hij alsdan geweldig op. ‘Let toch Mijnheer den Graaf ter neder,’ zeide eens iemand bij zoodanige gelegenheid, ‘en vermaan hem, het voorbeeld te volgen van zijn' vader, die gewoon was water in zijn' wijn te doen!’

Kort en bondig bescheid.

Men vroeg, ten tijde van buonaparte's bloedige zegepralen, aan den Heer b....t, die van Parijs kwam: ‘Hoe gaat het buonaparte?’ - Opperbest, mijnvriend! was het woord; hij wordt dik en vet: hij vreet laurieren en zuipt bloed.







{==137==} {>>pagina-aanduiding<<}

Mengelwerk

Kerkelijke aanspraak, ter gelegenheid der vernieuwde viering van Leiden's ontzet, gehouden den 3 oct. 1814.

Door I. Molenaar, Leeraar der Doopsgezinden te Leiden.

Lekst. Psalm XLVIII:9, 10, Gelijk wij gehoord hadden, alzoo hebben wij gezien in de Stad des Heeren der Heirscharen, in de Stad onzes Gods: God zal haar bevestigen tot in eeuwigheid. Sela!

ô God! wij gedenken uwer weldadigheden in het midden uwes Tempels.
Er is eene hoogst merkwaardige overeenkomst tusschen den levensloop van den enkelen sterveling en de lotgevallen van geheele volken en maatschappijen. In beiden, namelijk, ziet het bloot zinnelijk oog, 't welk alleen de oppervlakte der dingen waarneemt, eene louter toevallige aaneenschakeling, somtijds ook een' zonderlingen zamenloop van gebeurtenissen; maar voor den dieper indringenden ontdekt zich in beiden eene wijsheid, en in die wijsheid wederom eene weldadigheid, die hem eerst in eerbiedige verwondering houdt opgetogen, dan in dankbare aanbidding doet nederzinken. Doch het is niet altijd in een zacht en liefelijk licht, dat zij verschijnt; hare openbaringen zijn dikwijls vreesselijk; als in eenen geweldigen stormwind bruist zij daarhenen over ons hoofd: maar dat ontzettende is slechts het kleed, dat haar verbergt: als die

{==138==} {>>pagina-aanduiding<<}
stormen zijn voorbijgegaan, verschijnt zij in hare eigene gedaante, in het suizen eener zachte stilte, en alles aanbidt haar als zegenende, reddende liefde. Nu is de slapende ontwaakt; nu ziet hij alles in een nieuw licht; hij heeft God en zichzelven wedergevonden, en in zichzelven eene kracht ontdekt, die hem te voren even verborgen was, als de onzigtbare magt, die hem overal omgeeft: maar ook in die eigene kracht erkent hij nu eene hoogere, die in hem werkt het willen en werken naar haar welbehagen. Al het toevallige, al het noodzakelijke, al het eindige verdwijnt; hij wandelt in het licht, en dit licht is zijn leven, het leven des gelooss, der hope en der liefde. - Dit is de zegen, dit zijn de weldadigheden Gods. In dit licht zou hij blijven, en hij ware zalig; maar ach! de geopende oogen sluiten zich, de kracht verslapt, en hij valt terug onder de magt van het uitwendige. Dit is het vergeten der weldadigheden des Heeren, even schandelijk, als schadelijk, niet minder dwaas, dan zondig. Daarom is het nuttig, ja noedig, zulke groote gebeurtenissen, zulke wonderbare verlossingen plegtig te herdenken, en zichzelven, als 't ware, in dat verledene te verplaatsen; opdat de Vader der Liefde niet genoodzaakt worde, zijne vreesselijke lessen te herhalen, of ons over te geven in eenen verkeerden zin. Daarom was het vrome wijsheid van onze Voorvaderen, dezen dag te heiligen, ter duurzamer gedachtenisse van hetgeen zij ondervonden hadden; nuttig voor hen, die het hadden gezien, nuttig voor hunne kinderen, die het zouden hooren, nuttig bovenal en hoogst belangrijk voor ons, die met den Psalmist kunnen zeggen: Gelijk wij gehoord hadden, alzoo hebben wij kunnen zien. Of is het zoo niet, Aand.? Kan en moet het benaauwde en ontzette Leiden ons niet ten spiegel verstrekken van hetgeen wij hebben beleefd? En zouden wij dan, wij, die ook uit eenen
grooten nood verlost zijn, dier weldadigheden niet dubbel gaarne gedenken, of den man gelijk willen worden, die, zijn aangeooren aangezigt bemerkt hebbende in eenen spiegel,

{==139==} {>>pagina-aanduiding<<}
weggaat, en terstond vergeet, hoedanig hij was? En, opdat er een nieuwe aandrang bijkome, roept de stemme Gods, in zijn heilig Woord, er ons toe. Ja! in den Bijbel is het, waar dat Goddelijke, hetwelk in de wereld en in onszelven werkt, zich aan ons openbaart. Heilige Mannen, wier oogen geopend waren, die alles in dat licht aanschouwden, spreken hier tot hen, die ooren hebben om te hooren. Vandaar die hoogere geest in hunne woorden; vandaar, dat die heilige Geschiedenis zelve zulk een wonderbare spiegel is onzer eigene bevinding, zoodat wij uit den Bijbel alleen ons leven, en uit ons leven den Bijbel leeren verstaan.
In onzen Tekst-Psalm bezingt een onbekend Dichter Jehova's trouwe vaderzorg voor zijne heilige Stad. Zij wordt beschreven, ja voor onze oogen geschilderd, in al hare pracht, als eene vreugde der gansche aarde, als de waardige zetel van den grooten Koning; hoe zij met al hare paleizen daar ligt, en rust aan den voet van den berg zijner heiligheid, op welken de Koning zelf woont, en als van uit eenen hoogen burg haar gedurig bewaakt en beschermt. In vs. 5-9 wordt een uitdrukkelijk bewijs dier bescherming aangevoerd; te weten, naar het algemeen gevoelen der Uitleggers, hare wonderbare verlossing, onder Koning josaphat, uit de handen der Moabieten en Ammonieten, die wij II Chr. XX vinden opgeteekend.
In vreesselijken getale waren zij tegen haar opgekomen; - maar de geest des Heeren kwam in het midden der Gemeente over jahaziël, den Leviet uit de zonen asaphs, en hij sprak: Ziet, de strijd is niet uw, maar Godes. - Staat, en ziet het heil des Heeren met u! - De Heer zelf stelde den vijanden achterlagen; dat is, Hij liet andere vijanden hun in den rug vallen, die ze voor de oogen van zijn volk verdelgden. Zij kwamen in het leger, en ziet: het waren doode ligchamen; hun was niet overgelaten, dan den buit te bemagtigen. Daarom zingt de heilige Dichter:

{==140==} {>>pagina-aanduiding<<}


Ziet, Koningen vergaarden, 
En vielen op haar aan; 
Zij zagen, schrikten, vlugtten; 
Daar greep hen siddring aan, 
Gelijk een barensnood; 
Gelijk wen de Oostewind 
De vloot van Tharsis breekt. 

Zij komen; zij zien de heilige Stad, en beven en vlugten, met angst als eener barende, - gelijk schepen, door een' plotselingen stormwind uit hunnen koers verslagen. En daar werd eene verschrikkinge Gods over alle Koningrijken dier landen, als zij hoorden, dat de Heere tegen de vijanden Israëls gestreden hadde. Daarom konden zij zeggen, gelijk in onzen tekst:

Nu zien wij, 't geen wij eertijds hoorden! 
De Stad van God, des werelds God, 
De Stad van onzen God 
Wordt eeuwig door Hemzelf bewaard. 

Nu keerden alle mannen van Juda en Jeruzalem weder, en josaphat aan hun hoofd; en zij kwamen te Jeruzalem met luiten en met harpen en met trompetten tot het huis des Heeren; - zij gedenken zijner weldadigheden in het midden zijnes Tempels; zij wijzen elk, als 't ware, op de heilige Stad, als een toonbeeld der Goddelijke zorg, en besluiten met dit gevolg: Ja, deze God, die dit gedaan heeft, is onze God; - zoo zal Hij het steeds met ons maken: Hij zal ons geleiden tot den dood toe.
Geliefden! zoo gedachten ook onze Voorvaderen de weldadigheden des Heeren in het midden zijnes Tempels; zoo konden ook zij elk toeroepen: ziet, onze stad getuigt van Gods wonderen! ook zij was in zulk een' zwaren, in veel grooter nood; ook haar heeft de Heere bescherind en uitgered; ook wij mogen besluiten, Hij zal haar redden, Hij zal ons geleiden tot den dood toe!

{==141==} {>>pagina-aanduiding<<}

Zoo zongen, zoo juichten onze Vaderen. En zouden deze dankbare toonen niet wederklinken in de harten en uit den mond hunner kinderen? Zouden zij dier weldadigheden vergeten, of harer niet gedenken in het midden zijnes Tempels? Neen, Geliefden! wij willen heden en altoos harer gedenken; en dat gedenken zal ons, met Gods hulp, ten zegen verstrekken.
Der weldadigheden des Heeren zullen wij gedenken. En wat is het, dat hier in de eerste plaatse zich aanbiedt? Een tooneel van jammer, van nood en ellende, waarop zich al, wat het leven ijsselijks heeft, van lieverlede vereenigt, en met vreesselijk langzamen tred aangroeit, tot dat het eene hoogte heeft bereikt, waarop men zeggen zou, dat geene menschen het konden uithouden, geene Godheid het langer kon aanzien.
Ook wij, M.V., hebben veel gezien, veel ondervonden en geleden in onze personen, onze goederen, ach! sommigen in hunne dierbaarste betrekkingen, aan de teederste zijde van hun hart, - maar toch meest in vrees en vooruitzigt. En, wat het ook moge zijn, ô! vergelijkt het met dit tooneel; en wat, wat zult gij zeggen? Het is u immers niet onbekend; ik behoef het u immers niet als iet nieuws te schilderen? en ook, hoe zou ik het vermogen? maar - verbeeldt u, er zelve bij tegenwoordig te zijn geweest, er zelve in te deelen; verplaatst u eens in dat tijdstip, in die ure der benaauwing; het waren immers uwe Voorvaderen, ach! het was immers dit zelfde Leiden - dit nu zoo schoone, zoo gezegende Leiden was het, reeds toen aanzienlijk onder de steden des lands, 't welk, nu bijkans derdehalve eeuw geleden, dat ijsselijk lot onderging - onderging, omdat het, in dat groot maar hagchelijk tijdstip, toen van het kiezen en vasthouden der regte zijde de zege der waarheid, het heil der toekomst afhing, met velen de goede zijde gekozen had, en, allen ten voorbeeld en ten zegen, vasthield.
De vijand, die het, pas twee maanden geleden, had

{==142==} {>>pagina-aanduiding<<}
moeten verlaten, om den Held, die ter hulpe was toegeschoten, te keer te gaan, komt, na deszelfs nederlaag, zegevierend en met verdubbelde woede terug. Nog eer er tijd en middelen zijn, om zich van toereikenden leeftogt te voorzien, omzet en benaauwt hij het van alle zijden. Alle pogingen, om nu nog dien voorraad te vermeerderen, zijn vergeefs - vergeefs de moed, waarmede men zich van het prangende der benaauwing wil ontdoen; te klein, helaas! is de magt, - vergeefs de heldhaftige uitvallen der burgeren; hun dappere aanvoerder wordt het eerste slagtoffer; en de uitvallen zelve, die den vijand slechts verbitteren, moet men staken. De trouwe moed, die niet bezwijkt, die alle regtstreeksche opeisching met edele verontwaardiging, alle zijdelingsche inkruipingen met verdiende verachting beantwoordt, ziet den nood al hooger en hooger klimmen. Reeds zijn er twee maanden verloopen; reeds begint de geringe voorraad, hoe angstvallig bespaard, hoe zeer door wijze verdeeling gerekt, te ontbreken, en - geen uitzigt op verlossing! De vijand, die zelf begint te wankelen, en het wil opgeven, wordt teruggehouden, en verdubbelt de strengheid van het beleg. Met verwondering, maar met magteloos medelijden, aanschouwt men van buiten hunne gadelooze volharding; slechts woorden kan men hun geven tot vertroosting. Eindelijk zal het éénige, het laatste middel ter redding worden beproefd. Op aandrang van het doorluchtig Hoofd, 't welk al het zijne en zichzelven der heilige zaak, waarvoor zij lijden, heeft toegewijd, worden de dijken doorstoken, de sluizen geopend, opdat de hulp over den vloed zou kunnen naderen. Maar ach! ook dit wil niet gelukken; de Natuur schijnt zich als tegen hen te verzetten; de wind houdt de wateren tegen. Nog meer: eene gevaarlijke ziekte werpt den Held, op wien al hunne hoop gevestigd is, ter neder; reeds is bij den vijand het besluit tot eenen storm genomen, maar wordt als door een wonder afgewend; - nog langer zal het lijden duren,

{==143==} {>>pagina-aanduiding<<}
nog hooger de jammer rijzen. De vierde maand loopt ten einde; de voorraad raakt uitgeput; nu klimt de nood ten top; met elken dag groeit de ellende; de walgelijkste spijzen worden als lekkernijen opgezocht, verslonden, maar weldra ook niet meer gevonden; honger woedt alom, en met den honger de pest; duizenden raapt zij weg; geheele huissezinnen sterven uit; de t'huiskomende vindt zijne woning ledig, en moet den Hemel wanhopend danken, die zijne geliefden voor zulk een' jammer bevrijd heeft; maar, den levenden ontbreekt de kracht, om hunne dooden te begraven! Bij al dit ijsselijke voegt zich nu nog het schrikkelijkste van allen; - het volk, ja de Raad begint zichzelven te ontvallen. Het éénige, wat hen, te midden dier klimmende ellende, moest ophouden, de heilige zaak, waarvoor zij leden en stierven, van sommigen hunner eigene medeburgers te zien verlaten - dit, ja dit was het toppunt!
Staat hier een oogenblik stil, M.V.; overziet, zoo gij kunt, dit geheele tooneel van ellende; - neen, verplaatst u, gelijk gezegd, in deszelfs midden, en - erkent daarin de weldadigheden des Heeren. Gij kunt het niet? Wel in de uitredding; wel in de wonderbare verlossing, die er op volgde; wel in de zegenrijke uitwerkselen en gevolgen; maar in dien nood, in dien jammer zelven niet. Maar, is dan het een van het ander te scheiden - was het een zonder het ander mogegelijk? was het God wel, die hen redde, maar niet God, die hen in dien nood bragt? was het toeval, noodlot, was het de zamenloop der omstandigheden, waren het menschen? Maar zijn die alle niet ijdele klanken, of enkel middelen en werktuigen in de almagtige hand, die alles bestuurt? Trekt zich die hand een oogenblik af van hare schepping, en verlaat de eeuwige Liefde ooit of immer hare kinderen? Nog eenmaal: verplaatst uzelven in het midden van dien jammer, en vraagt u in stillen ernst af: hoe zoude ik toen gedacht en gehandeld hebben; welk eenen indruk zoude het op

{==144==} {>>pagina-aanduiding<<}
mij hebben gehad? Zou ik mij aan ongeloof, aan wanhoop, aan murmurering hebben overgegeven? Zou ik ook zijn afgevallen, en de zaak van Gods kinderen - de zaak, die mij eerst heilig was, waarvoor ik alles wilde opofferen, hebben verlaten? Zou ik tot mijne ziele gezegd hebben: zegen God, en sterf! (zeg Hem vaarwel!) Of zou ik mij tot God gewend, aan Hem gehouden, aan Hem mij vastgeklemd hebben? Had ik in die ure des lijdens met job gedacht: zou ik het goede van God ontvangen, en het kwade niet ontvangen? - met david: Heere, beproef mij, en zie, of er een schadelijke weg bij mij is; of uwe liefde, uwe eer mij boven alles gaat? - met eenen petrus en joannes, mij verblijd hebben, dat ik waardig was geacht, om zijns naams wille, smaadheid te lijden? - met paulus gejuicht hebben in de verdrukking, en verzekerd zijn geweest, dat noch dood, noch leven, noch Engel, noch Overheden, noch Magten, noch tegenwoordige, noch toekomende dingen, noch hoogte, noch diepte, noch eenig schepsel mij zou kunnen scheiden van de liefde Gods, welke is in Christus Jezus, onzen Heere? Met één woord: zou ik, in die ure der beproeving, gebeden - zou ik op God, op mijnen Heiland gezien hebben, op zijn mateloos, onschuldig lijden, op zijne liefde tot in den dood, en met Hem van harte gezegd: Vader! laat dezen drinkbeker van mij voorbijgaan! maar ook met Hem er bijgevoegd:
niet mijn wil, maar de uwe geschiede?
ô, M.V., zoo gij uzelven dit getuigenis geven kunt, dan behoef ik u niet meer te vragen, of gij ook in dat lijden de zegeningen, de weldadigheden des Heeren hadt erkend. Neen, gij gevoelt het, dan ware, te midden van al dien jammer, de vrede Gods in uwe zielen gedaald, en zou uwe harten en zinnen hebben bewaard in Christus Jezus. En, wat dunkt u? zou dit zegenrijke, dit weldadige zich ook toen niet bij velen geopenbaard hebben? Geliefden! er werd toen alle weken een bededag gehouden; wat dunkt u? zullen die menschen immer te voren zoo gebeden, zoo

{==145==} {>>pagina-aanduiding<<}
hun' eigen' toestand gevoeld, zoo vurig en algeheel zichvelven en al het hunne, en al wat hun dierbaar of heilig was, aan Gods genade hebben opgedragen; zoo hun hart voor God gezuiverd, voor zichzelven geopend en beproefd; zoo hunne vorige verkeerdheid, hunne gehechtheid aan de wereld, hunne weelde, hunne overdaad, hunne verkwisting en onbarmhartigheid erkend; zoo grondig de wereld en alle hare begeerlijkheden verzaakt, en zulke heilige voornemens hebben opgevat?
Geliefden! hebben ook wij niet in de dagen onzet verdrukking dien zegen des lijdens, de weldadigheden des Heeren ondervonden, altoos kunnen en moeten ondervinden? en moeten wij nu niet met david zeggen: Het is mij goed, dat ik ben verdrukt geweest; want, eer ik verdrukt werd, dwaalde ik; maar nu onderhoude ik uwe wet. Zegt niet, M.V., dit zijn de vruchten en uitwerkselen van dat lijden; de gevolgen, die zich eerst naderhand openbaarden: eerst van achtere kon er dit uit geboren worden. Maar, kan er dan eene vrucht voortkomen, waar geen zaad is? en is de hand, die dat zaad strooit en kweekt, het verborgene onder de aarde zegen en wasdom geeft, al is dit dan ook in stormen en onweders, is zij niet de eigenlijk zegenende, weldadige hand? Gewis, waar dat zaad niet is, daar kan ook geene vrucht voortkomen. Wel niet op allen zal het dien invloed hebben gehad, maar toch op velen. Immers het lijden ontwikkelt in den mensch het goede, en brengt het tot wasdom; het openbaart hem aan zichzelven en anderen; het bevordert krachtiglijk zijne vorming; het wekt de zedelijke kracht op, en doet hem besluiten opvatten en daden uitvoeren, welke anders boven het menschelijk bereik zouden schijnen. Ziet daar een tweede oogpunt, waaruit wij het weldadige van dit jammertooneel kunnen opmerken. En hier zal ik weinig woorden behoeven; hier loopt zeker een ieder uwer mij reeds met zijne gedachten vooruit, en rust, met edele sierheid, met innige hooge vreugde, op die uitstekende mannen, die

{==146==} {>>pagina-aanduiding<<}
dezer stad, die het vaderland, die der geheele menschheid tot eeuwige eer en sieraad verstrekken. Of kent gij, wie gij zijn moogt, heerlijker voorbeelden van menschelijke, ja ik mag zeggen van Christelijke heldengrootheid, dan deze? Maar, was het niet juist ook op dit tooneel, en op dit alleen, dat zulk eene grootheid zich vertoonen, ja gevormd worden kon?
Groot was een van der does, als Geleerde, als Staatsman, welligt ook als Held, nog eer hij op dit tooneel verschijnt; maar, zou hij in dat heerlijk licht verschenen zijn, waarin hij nu voor ons staat, zoo hij niet hier gelegenheid had gevonden, om alle die edele krachten, die zeldzame deugden en gaven ten toon te spreiden? Ja, wat zeg ik! zou hij immer dien trap van grootheid bereikt hebben? moest hij niet juist in deze leerschool worden, wat hij geworden is, en doen, wat hij gedaan heeft? En hij, aan wien wij niet zonder blozing gedenken, wiens naam wij niet dan met diepen eerbied uitspreken kunnen, - hij, de vader, de bestuurder, de behouder, neen, het hart en de ziel der stad, die allen steunde, allen versterkte, allen verhief; die voor alles zorgde en waakte, alles droeg en niet bezweek, en wist van wankelen noch wijken; die in waarheid zijn leven geven wilde voor de broederen, - de groote, de éénige van der werff; zou hij ook op eenen anderen tijd dat geweest zijn? Kunnen wij hem ook in onze gedachten afzonderen van Leiden, en wel van het belegerde, het benaauwde, het zoo benaauwde Leiden? Daar zien wij hem staan in het midden der uitgehongerde schare, die spijze of uitkomst van hem eischt, en klinkt ons zijne taal nog als in het harte: Ik heb eenen eed gedaan den vaderlande en dezer stad; dien vermeen ik door Gods hulp te houden. Spijze heb ik niet. Zoo u mijn ligchaam baten kan, deelt het rond, zoo ver het strekken mag; ik offer het u ten beste.
Hij, en met hem zoo vele edelen, ja de gansche burgerij, (want weinige ontaarden kunnen haar de eer

{==147==} {>>pagina-aanduiding<<}
niet rooven) zijn en blijven zij niet eeuwige toon- en voorbeelden van standvasten moed en heilige trouw aan de heilige zaak van vaderland, van waarheid, en Godsdienst? Maar, konden zulke vruchten anders rijpen dan op zulken bodem, in zulke hitte der verdrukking? Moest niet juist die kracht der verdrukking alle de springveren der gemoederen opwinden tot eene anders onbereikbare spanning; en moeten wij dus in die verdrukking zelve geene weldadigheid des Heeren erkennen?
Ja, nog meer; was het niet die uiterste nood van eene stad, die zoo voor de gemeene zaak zich offerde, welke ook in anderen dezelfde geestdrift ontstak; die hen middelen deed beramen, besluiten opvatten en uitvoeren, en offers brengen, die hun anders onmogelijk waren geweest? Ja, in zulk eenen nood alleen is de mensch voor zulke inspanning vatbaar; dan zet hij alles op voor het behoud van het hoogste; dan rijst hij boven het gemeene peil, verheft zich boven zichzelven, en - doet wonderen. Of hebben ook wij het niet gezien, M.V., waartoe de mensch in zulke tijden in staat is; wat hij te doen, wat hij te lijden, wat hij te geven en te offeren vermag; hoe hij alles, zijne have, zijne woning, zijn goed, zijn bloed ten beste geeft, en met eigene hand de vlam ontsteekt, die dat offer verteert? Hebben wij het niet gezien, welke geest dan van hem uitgaat, zich naar alle zijden verspreidt, en welke wonderen hij dan verrigt? - Ja, gelijk wij het gehoord hebben, zoo hebben wij het zelve gezien; maar ook hebben wij gezien, dat zulk een offer van den Heere wordt aangenomen; dat Hij redt en veilost, en uitkomst geeft, wanneer het tijd is; dat Hij den mensch niet verlaat, wanneer deze zichzelven niet ontvalt; dat Hij met hem werkt, wanneer hij werkt naar Zijnen wil; en dat Hij wonderen doet, wanneer wij ze behoeven en kunnen gelooven.
Keeren wij terug tot het bezette, het benaauwde Leiden. Wij hebben het verlaten op het toppunt van den nood, maar nog onbezweken. De vierde maand is

{==148==} {>>pagina-aanduiding<<}
ten einde; van alle kanten dringt en perst de nood; van alle zijden pakken de wolken zamen. Geen middel meer van binnen, geene hulp van buiten, geene uitkomst, geen uitzigt, - rondom nacht en dood! Op ééns breekt het zwerk; God spreekt: Er zij licht! en er is licht; de winden keeren; de wateren stroomen; de reddende vloot nadert; de vijand vliedt; nog weinige magtelooze pogingen - de Heer zelf strijdt tegen hem; hij hoort de muren instorten - daar grijpt hem siddering aan, als eene barende; ijdele schaduwen verschrikken hem; geruchten jagen hem vrees in 't harte; hij vlugt, als wen de oostewind de vloot van Tharsis breekt. Verlossing, verlossing is daar! Hoe openen zich nu de geslotene poorten en harten! hoe worden allen vervuld met spijs en drank! hoe zinken zij in aanbidding neder! Nu zien ook zij, hetgeen zij eertijds hoorden: de stad van God, des werelds God, wordt eeuwig door Hemzelf bewaard. Ja, dit is van den Heere geschied, en een wonder in hunne oogen.
En zouden zij dan den Heere niet danken? Ja, gelijk weleer alle de mannen van Juda en Jeruzalem, en josaphat aan hun hoofd, zoo volgen ook zij de edele Hoofden en achtbare Vaderen naar het Huis des Heeren, en gedenken, - gedenken zijner weldadigheden in het midden zijnes Tempels, maar kunnen ze niet vermelden, niet zingen, niet danken. Daarom wilden zij, dat hunne kinderen, dat de volgende geslachten met en voor hen danken zouden; daarom danken ook wij, en gedenken heden der weldadigheden des Heeren in het midden zijnes Tempels. Ja, ook ons heeft Hij in hen wél gedaan - ook ons heeft Hij met hen verlost, en zal ons verlossen. Ziet, zoo zegent de Alzegenaar op zijnen tijd; zoo doet Hij zegen tot zegen! Hoe heeft Hij ook daarna deze stad verheven; hoe heeft zij zich uitgebreid en gebloeid! Nog getuigt zij van 's Heeren zegen. Zij werd een zetel, eene bron van kunst, van wijsheid, van menschelijke en Godde-
{==149==} {>>pagina-aanduiding<<}
lijke wijsheid, voor het gansche Vaderland, voor vele andere volken, ter belooning harer trouwe.
ô, Mogt zij het blijven! Mogt zulk eene stad, zoo wonderbaar behoed en gered, zoo zigtbaar gezegend en als van den Heere geëerd, mogt zij ons allen dierbaar zijn, en steeds dierbaarder worden! Mogten wij allen, uit dankbaarheid, haar pogen te verheerlijken en te versieren door deugden, te verheffen tot eene Stad Gods, tot een' zegen, een voorbeeld en eene kroon des Vaderlands en van het Christendom! Een ieder onzer werke daartoe mede naar zijne mate en in zijnen kring, ter volmaking van het geheel, tot opbouw van het gansche ligchaam, en God zelf werke in en met ons allen! Amen.




Over verkoudheid en longtering. Iets voor hen, die geene Geneeskundigen zijn.

Door J.W. Kirchner, Med. Doctor, te Amsterdam.

Onder de menigte van ziekten, waarmede de menschen worden overvallen, en die gemeenlijk, vroeg of laat, eenen gewissen dood ten gevolge hebben, behooren vooral die, welke in de borst ontstaan; - en, hetgeen men, behalve dat, in zoodanige ongesteldheden het allermeest moet beklagen, is, dat dergelijke lijders met borstziekten, helaas! gewoonlijk voor de hunnen verloren zijn, voordat zij zelven weten, in welken ellendigen toestand zich hun te voren mogelijk reeds gevorderd ongemak bevindt.
In den bloei des levens, van den tijd der huwbaarheid, tot den ouderdom van 36-40 jaren, wordt men meermalen, bij het naderen van een ongestadig saizoen, door verkoudheid aangetast; men hoest; staat

{==150==} {>>pagina-aanduiding<<}
echter hierop zelden veel acht; somtijds geeft men ook wel eenige met bloed gemengde fluimen op; dan, dit schijnt wederom voorbij te gaan; op een' anderen tijd komt het ook wel eens, door het herhaalde hoesten, gepaard met de overige levenswijze enz., tot het openspringen van een bloedvaatje in de longen, en men geeft, in plaatse van het gewone slijm, nu wezenlijk bloed op; men noemt dit bloedspuwing, (Hoemoptisis.) In dit geval aarzelt men mogelijk niet, om zich de noodige voorschriften door den Arts te laten geven; dan, hoezeer dit verschijnsel in de meeste gevallen voor het volgend leven eene behoedzame levensregeling gebiedt, daar inmiddels dit toeval, hoe schrikverwekkend ook in het eerste oogenblik, nog al spoedig door gepaste middelen overwonnen wordt, vergeet men weldra den rand des afgronds, waarop men stil bleef staan; en men getroost zich, de verkoudheid, veelal eene der eerste oorzaken van de zoo even gemelde gevolgen, aan de natuur over te laten, die dezelve ook bij velen inderdaad geneest, indien anders geene aanmerkelijke hinderpalen (en dezelve hebben menigvuldig in onze gewone leefwijze plaats) zulks beletten. Geheel anders, evenwel, is het gelegen, wanneer de oplossing of genezing der verkoudheid op deze wijze niet geschiedt, maar ongunstige omstandigheden, eigenaardige gesteldheid, enz. zamenloopen, en de verkoudheid meer dan gewoonlijk langdurig doen worden; alsdan wordt de stelregel van den beroemden tissot bewaarheid: Aan de Verkoudheid sterven dagelijks meer menschen, dan aan de Pest. En met regt voegt een ander beroemd Geneesheer hierbij: Die langer dan veertien dagen achtereen hoest, heeft de Longtering, of zal dezelve bekomen. Dit is althans zeker, dat de eerste graad of het begin dezer deerniswaardige ziekte zich door weinig meer in het oogloopende toevallen kenmerkt, dan door de gewone teekenen der
verkoudheid, en dat de meeste Candidaten der wezenlijke Longtering, in dezen eersten graad, weken, maanden en jaren heenloopen, zonder

{==151==} {>>pagina-aanduiding<<}
meer van zichzelven, of van het vonkje des reeds aanvankelijken vuurs, hetwelk hen zal verteren, te vermoeden, dan dat zij slechts als naar gewoonte meenen verkouden te zijn. Men kan er maar zelden toe komen, eenen Geneesheer deswege te raadplegen; en wanneer zulks ook eens mogt geschieden, en deze ook welligt met genoegzamen ernst, en volgens de regelen zijner kunst, den ongelukkigen van zijne dwaling en onwetendheid omtrent zijnen waren toestand nog tijdig tracht te overtuigen, en hem inzonderheid in zijnen leefregel (die althans hier meestal zeer van den gewonen moet afwijken) bepaalt, - dan nog is dit, helaas! bij de meesten slechts voor eenige dagen, op zijn hoogst weken: men kan zich niet verbeelden, dat verkoudheid en een weinig hoesten zulke erge gevolgen zouden kunnen hebben, als ons de Dokter, misschien wel mede om zijne geleerdheid eens uit te stallen, voorpreekt; en, daar ons toch het eten goed smaakt, en, zoo wij ons verbeelden, wonder wel bekomt, kan er immers geene zwarigheid zijn! Mijn vriend N.N. (gaat men voort) was in hetzelfde geval; die gebruikte jenever met stroop, heetgemaakten wijn met kaneel of wat conserf, en dat hielp hem; een ander heeft den raad gekregen, om, tot versterking van de borst, 's morgens een paar lepels gort te eten, of wel een boterham met raauw rookvleesch; een derde heeft volstrekt niet anders gedaan, dan Ijslandsche mos, zoethout en klaprozen, gekookt, een paar glazen vol daags, met het beste gevolg, gedronken; derhalve zal ik mij ook maar van een dezer middelen bedienen, enz. enz.
Wij zijn niet voornemens, om ons in alle gevallen, vooral tegen het laatste dezer middelen, volstrekt te verklaren; hoezeer zij echter allen het onbepaald vertrouwen, hetgeen sommigen daaraan schenken, niet verdienen; maar het eerste is in allen opzigte nadeelig: niets kan schadelijker en verderfelijker zijn, ook in iedere verkoudheid, om het even of zij een beginsel der Longtering zij, of niet, dan het gebruik van geestrijke

{==152==} {>>pagina-aanduiding<<}
dranken, of wijn. Men geloost algemeen, onder gegevatte koude of verkoudheid, letterlijk te moeten begrijpen iet stoffelijks, dat zich in een bepaald volumen tusschen de deelen van ons ligchaam heeft ingedrongen. De eerste gewaarwording nu, welke wij bij het gebruik van specerijen, geestrijke dranken enz. ontwaren, warmte zijnde, onderstelt men, hoe oppervlakkig dan ook, hierdoor de gevatte koude of verkoudheid uit het ligchaam te verdrijven. Wat is nogtans meestal het onvermijdelijk gevolg? (zoo anders de krachten der natuur in een sterk ligchaam zulks niet voorkomen.) Dat gewoonlijk de verstopping in het hoofd of den neus erger, de aanwezige hoest heviger, en het opgeven van flnimen moeijelijker wordt. Wel is waar, dit geschiedt niet dadelijk op het gebruik van zulke geestrijke toebereidsels; in tegendeel wordt het voor eenige uren schijnbaar beter met de ongesteldheid; en dit mag ook wel de reden zijn, waarom deze handelwijze zoo algemeen wordt opgevolgd: echter, eenigen tijd daarna, wanneer de verhittende werking geëindigd is, verschijnen eerst de zoo even gemelde moeijelijke, lastige en voor het vervolg nadeelige toevallen; want bij iedere verkoudheid heeft er altijd eene meer- of mindere ontsteking plaats, het zij van het slijmvlies van den neus, of van die deelen, welke, als vervolg van het gemelde vlies, de binnenste oppervlakte der luchtpijpen in de longen uitmaken; als zijnde dit meestal het eerste uitwerksel of gevolg eener gevatte koude of verkoudheid. Daar nu ieder, die slechts voor overtuiging vatbaar is, zich kan overtuigen, dat iedere ontstekingachtige toestand, in welk deel van ons ligchaam ook plaats grijpende, (in een' betrekkelijken zin) eenigzins bij eene gedeeltelijke branding kan en moet vergeleken worden, die slechte in den graad min of meer hevig treft, naarmate van het oorzakelijke, (de aandoening der koude in ons geval) 't welk daartoe aanleiding gaf, of dezelve onderhoudt, (even als eene kool vuurs, van buiten met ons
ligchaam in aanraking gebragt, eene gelijke ontsteking

{==153==} {>>pagina-aanduiding<<}
of branding zoude moeten veroorzaken); - zoo zal het wel niemand in de gedachten komen, zulk eene door vuur van buiten veroorzaakte branding, of ontsteking, met brandewijn, wijn, of dergelijke verhittende middelen, te behandelen; in tegendeel, men grijpt weldra naar alle mogelijke verkoelende en verzachtende middelen, gelijk azijn, water, olie, enz. Dan, al ware het ook, dat men dit verzuimde, zoude zulks ten minste niet altijd zulke bedenkelijke gevolgen hebben, als in de bovengemelde inwendige ontstekingen moet plaats grijpen. Hieruit zal men kunnen opmaken, welk groot nadeel daaruit voor onzen toekomstigen welstand moet voortvloeijen, indien wij ons zoo onbehoedzaam en zorgeloos bij elke verkoudheid aan het gebruik van geestrijke dranken en specerijen overgeven, altemaal geschikt om meergemelde ontstekingen eenen hoogeren graad te doen erlangen, derzelver behoorlijke oplossing te verhinderen, en tot het overgaan in inwendige veretteringen, onder den naam van longontsteking, longtering, etterzak enz. bekend, aanleiding te geven.
Het kon ons plan niet zijn, ook zoude zulks dit bestek niet gedoogen, eene meer volledige beschrijving en behandeling van de Verkoudheid, alsmede van de daarop niet zelden volgende Longtering enz., te leveren; alleen wilden wij, die meermalen zeer gevoelig getroffen werden door zoodanige ongelukkige voorwerpen, aan laatstgemelde ziekte nederliggende, en voor welke alle hoop op herstel verloren was, de Lezers opmerkzaam maken, op welke wijze men zich ten minste aanvankelijk reeds, bij een der meest voorafgaande beginselen der Longtering, de Verkoudheid namelijk, te gedragen hebbe, om zich voor eene opvolgende, zoo moorddadige ziekte te behoeden.
Zoodra men derhalve op eene ongewone wijze door verkoudheid wordt aangetast, hetwelk zich over het algemeen door niezen, hoesten, vergezeld met afwisselende huiverigheid en dorst, te kennen geeft, onthoude men zich van alle sterk gekruide spijzen, en

{==154==} {>>pagina-aanduiding<<}
vooral van geestrijke dranken, op welke wijze ook toebereid, als mede van sterke ligchaamsbewegingen. Het gewone voedsel behoort te bestaan uit ligte groenten, dunne soepen met eenig plantzuur, gelijk citroensap enz., melk- en meelspijzen en gestoofde fruit, weinig en versch rund- en kalfs- of ander wit vleesch. Voor den dorst drinke men een' warmen drank, het zij uit vlierbloemen en zoethout, of, zoo ooit het drinken van gewone thee nog tot eenig nut voor den mensch kan verstrekken, alsdan is het hier, waar dezelve op hare plaats is; men kan haar vooral dan veilig en met het beste gevolg, met suiker, bestendig als gewonen drank drinken. Wanneer de hoest lastig en droog is, zal men bijzonder veel nut ondervinden van de zoogenaamde dampbaden, eenige malen daags gebruikt, hetwelk men, best 's morgens vroeg en 's avonds vóór het naar bed gaan, op volgende wijze bewerkstelligt: men laat zich, namelijk, een' grooten bak of spoelkom met eene genoegzame hoeveelheid kokend water, waarin een weinig vlierbloemen of azijn gemengd is, of ook wel zonder bijvoeging dezer middelen, geven, gaat met het aangezigt hierover zitten, en bedekt het hoofd met een servet of laken, zoodanig dat de wasem gedurende een vierde of half uur bestendig wordt ingeademd; in het eerst zal dit wel eenige vermeerdering van hoest veroorzaken, doch hetwelk langzaam vermindert, en ook minder plaats zal hebben, wanneer men zorg draagt, om in het eerst niet al te digt over het water te komen.
Op deze wijze, en onder eene dusdanige behandeling, zal de verkoudheid zich weldra oplossen, en men zal zich tevens aan alle onaangename gevolgen onttrekken. Bijaldien nogtans, tegen alle verwachting, de beterschap niet volkomen mogt worden en de hoest bleef voortduren, dan is het zaak, spoedig zijnen Arts te raadplegen, om van hem verdere hulp te erlangen. Men vrage dezen opzettelijk, of ons ligchaamsgestel eenen aameg tot longtering teekent, hetwelk ieder ge-
{==155==} {>>pagina-aanduiding<<}
oefend Geneesheer uit het voorkomen van den mensch bijna dadelijk behoort te kunnen ontdekken; en, ware zulks het geval, dan late men zich door hem de noodige voorschriften tot onze volgende leefwijze geven; want de ondervinding heeft bij herholing geleerd, dat ook zoodanige personen, die eenen bijzonderen aanleg (dispositio phthisica) tot longtering hadden, onder eene regelmatige en daarmede overeenkomstige leefwijze, eenen hoogen ouderdom hebben bereikt.

Iets, over den persoon en de schrieften van den heere De Chateaubriand.

(Uit het Fransch.)

Zoo de Godsdienst onder ons een deel zijner heerschappije hernomen hebbe; zoo het niet meer tot den goeden toon behoore, met de priesters, de heiligen, de verborgenheden en plegtige gebruiken van den eerdienst te spotten, het is zeker, dat men deze verbeteringen te danken heeft aan het Genie du Christianisme, (Geest van het Christendom.) Dit werk heeft eene ware omwenteling daargesteld. Wanneer men bedenkt, dat de Schrijver, zonder naam in het gebied der letteren verschijnende, het gewigt van zestig jaren goddeloosheden op te ligten, eene halve eeuw van grofheden en spotternijen, met den naam van voltaire gestempeld, had uit te wisschen; dat hij in min dan eenige jaren geslaagd is om zoo vele zwarigheden te boven te komen, zal men toestemmen, dat eene dergelijke poging met zoodanige uitkomst niet heeft kunnen bekroond worden, dan door eene kracht van geest en bekwaamheden, die allen menschen net gegeven zijn.
Van dat oogenblik af aan werd de Heer de chateaubriand in Frankrijk de hoop aller hrave lieden, welken hij de mogelijkheid deed zien der wederkeering van de oude orde van zaken: want, door aan

{==156==} {>>pagina-aanduiding<<}
den geest van het Christendom te herinneren, herstelde hij noodwendig het beginsel eener Monarchij, op den Christelijken Godsdienst gebouwd. Het was onmogelijk, zoo vele ridderlijke herinneringen op te wekken; zoo vele tranen op de godsdienstige inrigtingen te storten, door de omwenteling vernietigd; ons met zoo veel verrukkelijks de zeden onzer vaderen, de gewoonten onzer kindschheid te herinneren; ons al de grootheid onzer Koningen bij de verwoesting der grafsteden van St. Denis te schetsen: in 't kort, eene zoo treffende geschiedenis van het verledene te ontwerpen, - zonder ons te doen betreuren wat niet meer bestaat, en ons het verlangen in te boezemen om het wederom te zien geboren worden.
Buonaparte besefte het gevaar, en wilde den Schrijver van het Genie du Christianisme aan zich verbinden: hij zond hem naar Rome, met zijnen Oom, den Kardinaal fesch. Buonaparte was nog slechts Consul, en de Koningsgezinden dienden hem, in de hoop van hem de rol van monck te zien spelen, tot welke hij door zijn belang en zijnen roem geroepen scheen. Maar wij bekwamen welhaast van onze dwaling: de Hertog van enghien werd vermoord! Deze misdaad gaf den Heere de chateaubriand gelegenheid tot het verrigten van eene dier daden, welke een geheel leven vereeren en vertroosten. Des daags na dezen gruwelijken moord, nam hij zijn afscheid als Ministre dans le Paleis, tot welken post hij juist benoemd was.
Het buitengewone, en waarop men misschien geen achts genoeg heeft geslagen, was dit, dat de worsteling tusschen buonaparte en den Heer de chateaubriand toen eene openlijke worsteling werd, en dat de laatste, honderd malen op het punt van doodgeschoten te worden, alle dagen bij de Policie ontboden, gedurig bedreigd met gevangenis en ballingschap, blootgesteld aan eene andere soort van vervolging, het aanbod van posten en de vleijerijen, ondertusschen allen

{==157==} {>>pagina-aanduiding<<}
door eene bijzondere voorzienigheid ontsnapte. Men moet bekennen, dat, zoo niets edelmoediger kon zijn dan het gedrag van den Schrijver van het Genie, niets ook in den eersten opslag onvoorzigtiger scheen: de uitkomst heeft bewezen, dat matiging hem niet vreemd was; maar hij begreep ongetwijfeld, dat men met buonaparte niets vorderde door zwijgen en toegevendheid, en dat men zulken man stont moest in de oogen zien.
Bij de lectuur van een artikel in de Mercure, (die toen den Heere de chateaubriand toebehoorde, maar die hij te dezer gelegenheid verloor) zwoer buonaparte, den Autheur op de trappen van zijnen troon te zullen doen ne ersabelen; gelukkig volbragt hij zulks niet. Het is zeker, dat deze man, die alles tartte, eene soort van eerbied, en zelfs eene zekere neiging, voor uitstekenden letterkundigen roem had. Den Schrijver van het Genie den natuurlijken dood niet willende aandoen, besloot hij hem zedelijk te doen sterven, pogende zijn vermogen te verwoesten.
Armand de chateaubriand werd te dezen tijde gevat op de kusten van Normandije, belast met orders van den Koning. De Autheur van het Genie deed te vergeefs wat hij kon, om zijnen Neef te redden. Buonaparte boette op den ongelukkigen armand den haat, dien hij zijnen naam toedroeg. De Heer de chateaubriand, die niet had kunnen verkrijgen zijnen Neef in de gevangenis te zien, volgde hem naar de vlakte van Grenelle, op den dag der volvoering van zijn vonnis; doch, een oogenblik te laat komende, vond hij hem doorschoten, en - een' slagershond bezig met zijne hersenen te verslinden! De éénige Broeder van den Heer de chateaubriand was reeds voor dezelfde zaak op het schavot gestorven.
De Voorzienigheid ten laatste den Dwingeland vernederende, en alles zijnen naderenden val aankondigende, maakte zich chateaubriand daarvoor gereed. Wij kunnen verzekeren, twee maanden vóór den

{==158==} {>>pagina-aanduiding<<}
intogt der Geallieerden te Parijs het handschrift van het stukje, getiteld: De Buonaparte et des Bourbons, (met eenige weinige verandering) gelezen te hebben. Men weet, welk eene uitwerking op Frankrijk en Europa deze verwonderlijke Philippica heeft gehad. De Heer de chateaubriand deed de onmiddellijke terugkomst der bourbons voorafgaan door dit nadrukkelijk geschrift, op een oogenblik, toen er nog kracht noodig was om mede te slepen, en geweld om te overwinnen; even als hij thans, door een werk vol gematigdheid, rede en zachtheid, aan den voet des troons de nieuwe gevoelens met de oude herinneringen tracht te vereenigen. Aldus heeft de strijd tusschen de zedelijke en de natuurlijke magt, tusschen buonaparte en den Schrijver van het Genie du Christianisme, niet minder dan twaalf jaren geduurd.
Men heeft, volgens het getal der uitgaven van evengenoemde werk, berekend, dat er een exemplaar van hetzelve bij iedere twee burgerlijke gemeenten in Frankrijk moet bestaan. Dat men dan oordeele, welke de invloed van zoodanig geschrift moet zijn geweest! Dezelfde algemeenheid is ten deele gevallen aan het stukje over buonaparte, en de Reflexions politiques. Het gedrag van den Heer de chateaubriand vertoont eene soort van regelmatig plan, waarvan men zeggen kan, dat het begin het Genie du Christianisme, het midden de artikels in de Mercure en het stukje over de bourbons, het einde de Reflexions politiques zijn.
Hij heeft ons zelf te kennen gegeven in zijne laatste werken, dat hij zich bezig houdt met eene geschiedenis van ons vaderland: de roem van Frankrijk kan aan geene betere handen worden toevertrouwd.






{==159==} {>>pagina-aanduiding<<}

Berigt nopens eenen brief, bijzonderheden, betrekkelijk den dood van den hertog van Enghien, bevattende.

Onder het vernietigd Fransch bewind zijn vele gruwelen gepleegd, van welke het moeijelijk is de ware omstandigheden uit te vorschen. Tot deze soort behoort ook de heimelijke teregtstelling van den ongelukkigen Hertog van enghien. Elk, die in staat is, om aangaande dit en dergelijk voorval eenig narigt te geven, houde ik voor verpligt, om zulks, ten dienste der geschiedenis, te doen, met aanwijzing van zijne bron, opdat de beoefenaar der geschiedenis in staat zij, om te beoordeelen, of, in hoe verre, en op welke gronden, de verhaalde daadzaken geloof verdienen. Zoodanige opgave miste ik, onder andere, ongaarne bij het berigt nopens de gevangenneming en dood van den Hertog van Enghien, geplaatst in het Mengelwerk der Vaderlandsche Letteroefeningen voor 1814, No. XIII, bl. 646-653. Ik miste deze opgave met te meer leedwezen, uit hoofde van de overeenkomst van dit berigt, wat de hoofdbijzonderheden betreft, met een ander, mij reeds voor vier jaren bekend; en welke overeenkomst de geloofwaardigheid van beide berigten, daar zij toch ook weder genoegzaam blijken niet uit dezelfde bron gevloeid te zijn, niet weinig staaft; maar te gelijk de begeerte, om te weten, hoe men aan het eerste verhaal gekomen is, grootelijks opwekt. Ziet hier het verhaal, hetwelk mij bekend was, getrokken uit eenen particulieren brief, waaromtrent ik straks nader berigt zal geven.
‘Ik heb bij mijne dochter (NB. te Parijs, zoo als uit den ganschen zamenhang blijkt) een' Officier ontmoet, die bij dit afgrijselijk treurspel (den dood van den Hertog) tegenwoordig is geweest. Ik verhaal u hetzelve in alle deszelfs omstandigheden. De ongelukkige Hertog

{==160==} {>>pagina-aanduiding<<}
is des nachts ten 12 ure te Vincennes aangekomen. Men plaatste hem in den toren, zonder vuur. Het was koud en vochtig. Hij vroeg om vuur, en kreeg tot antwoord, dat hij zulks niet noodig had. “Ik zal iets dienen te eten, want sedert heden ochtend 5 ure heb ik niets gebruikt.” Daarop heeft men hem een weinig koud rundvleesch gebragt en eene flesch wijn, waarvan hij een enkel glas heeft gedronken, etende ook een klein stukje van het vleesch. De rest gaf hij aan zijne wacht, zeggende: “Gijl. moet ook wel honger hebben.” Kort daarop traden twee Gensd' armes de kamer in, die, beiden den Hertog bij den kraag aanvattende, zeiden: Volg mij! In deze houding moest hij een' hoogen en steilen trap afklimmen. Hij zeide: “Alzoo brengt gijl. mij naar mijn gevangenhok?” Gij zult het zien! Gekomen zijnde in de fortificatien, deed men hem in dezelven eenige passen voorwaarts gaan, wanneer hij voor zijne voeten een geopend graf zag, hetwelk hij met aandacht bezag. Een der Gensd' armes zeide tot hem: Dit is voor u! Hierop zijn zijne regters verschenen. De Generaal murat, Schoonbroeder van buonaparte, sprak hem aldus toe: Gij zijt ter dood veroordeeld, en zult, op staanden voet, uw vonnis ondergaan! “Ik hope toch dat men mij eenen biechtvader zal vergunnen, en mij den tijd geven, om mij ter dood te bereiden?” Neen! een booswicht, als gij, heeft geen' biechtvader noodig. Ga uwe zonden verzoenen in eene andere wereld, zoo er eene is! “Men zal mij toch ten minste de vrijheid vergunnen, om een enkel woord aan mijne vrouw te schrijven?” Neen! “Men geve mij eene schaar: ik wenschte haar eene lok van
mijne haren te zenden.” Neen! gij zoudt er een ander gebruik van kunnen maken. “Rampzalige! waar hebt gij ooit gezien, dat een bourbon lafhartig genoeg was, om zichzelven om het leven te brengen?” Hierop verzocht hij aan een' Officier, die ter zijde van hem stond, om eene lok van zijn haar te willen afsnijden, en dezelve aan zijne vrouw te zen-
{==161==} {>>pagina-aanduiding<<}
den. (Hij had een geheim huwelijk aangegaan.) “Meld haar, dat ik, tot mijn jongste oogenblik, aan haar gedacht heb.” Hierop wilde men hem een' doek voor de oogen binden; waarop de Hertog zeide: “Ga terug! Ik weet te sterven! Gave God, dat dit het laatste bloed van mijn Geslacht zij, hetwelk vergoten wordt! Leert van een' bourbon te sterven! Soldaten, let op het bevel!” Hierop deed hij een kort gebed, en riep: “Vuur!” Van tien Gensd' armes hebben acht het geweer nedergeworpen. Daarop deed men oogenblikkelijk vier Mammelukken avanceren, die vuur gegeven hebben. Zij troffen hem niet goed, en men wierp hem, nog blijken van leven gevende, in het graf, zonder hem te ontkleeden. - De Gensd' armes, die geweigerd hebben om vuur te geven, zijn, één uur daarna, gefusilleerd.’
Dit verhaal staat in eenen brief, geschreven aan wijlen den vermaarden Utrechtschen Hoogleeraar r.m. van goens, en berust onder deszelfs Neef, den Heere d.f. van alphen, te Leiden, die, in den jare 1810 in de nabijheid dezer stad wonende, mij dezen brief toen reeds, als een diep geheim, liet lezen. De brief zelf is met eene vrouwenhand geschreven, en zonder naam; doch onder aan denzelven staat: ‘Gij kent mijnen naam. De voorzigtigheid gebiedt, om, in de nabijheid van den Rijn, de brieven niet te onderteekenen: getuige de Hertog van enghien en anderen!’ Hij is gedateerd uit Wilhelmsbad bij Hanau, en geschreven op het oogenblik, dat de Schrijfster uit Parijs terugkwam. Zij schijnt eene vrouw van rang te zijn. Althans zij verhaalt in het begin van den brief, dat zij toegang had gehad bij de Gravin de beauharnais, bij welke zij, onder andere, had ontmoet de montmorenci's, en zelfs de Keizerin: ook had zij dagelijks ontmoet Mevrouw de la valette, Hofdame van de Keizerin, en zijne Excellentie, haren Gemaal, ‘dien - voegt zij er bij - gij te Dresden gekend hebt, toen hij daar Envoyé van

{==162==} {>>pagina-aanduiding<<}
Frankrijk was.’ Ook blijkt, dat zij gedurende het proces van den Generaal moreau veel omgang had met deszelfs Echtgenoote.
Hoe zeer het nu te bejammeren is, dat men haren naam niet weet, noch ook dien van den Officier, uit wiens mond zij dit verhaal had gehoord, komt het mij voor, dat het verhaal zelve geloof verdient, zoo wel om het crediet, hetwelk wijlen Prof. van goens aan hetzelve gegeven heeft, en kenbaar wordt uit de zorg, met welke hij dezen brief onder eene menigte van allerbelangrijkste geheime brieven, over staatkundige onderwerpen met personen van den eersten rang aan verschillende Hoven van Europa gewisseld, heeft bewaard, als om deszelfs overeenstemming in vele bijzonderheden met het berigt, in de Letteroefeningen geplaatst, welks inzender ik bij dezen uitnoodige, mede uit naam van den tegenwoordigen bezitter des briefs, om publiek te willen maken, hoe hij aan zijn berigt gekomen is (*).

h.h. donker curtius.
Arnhem,
16 Dec. 1814.

Zeldzaam verhaal wegens eene vrouw, gevonden in de Pyreneën.

(Journal de l'Empire, 17 Jan. 1814.)

Eenige uren gaans van het gehucht Suc, aan den voet van den berg Calm, die eene hoogte heeft van meer dan 3000 roeden, en op zijne spits eeuwig ijs en sneeuw draagt, vertoont eene duistere en stille vallei een dier tooneelen, welke de ziel van den beschouwer in den ontzaggelijken kring der Pyreneën boeijen en treffen. Talrijke watervallen, geloosd uit een meer op de hoogten, storten ter zijde des bergs af, en werpen zich, met ruischende stroomen, in het midden van dezen ontzettenden chaos. Een schrale groei, die de sporen van derzelver onzekeren loop aanduidt, is het eenig blijk van groeijend leven, dat de natuur geduld heeft te bestaan bin-
{==163==} {>>pagina-aanduiding<<}
nen dezen omtrek, welken zij tot eeuwige onvruchtbaarheid schijnt bestemd te hebben.
Eenige onverschrokken jagers, hunne nasporingen tot deze ontzettende afzondering uitgestrekt hebbende, werden door verbaasdheid getroffen, ziende, op eene tegenoverstaande klip, eene vrouwelijke gedaante, geheel naakt. Deze vrouw scheen tenger; hare kleur was donker; een lang hoofdhaar, haar eemge deksel, was langs hare schouders verspreid; zij stond regtop op eene vooruitstekende rots, welke boven afgronden scheen te hangen, wier ontzettende diepte deze rots overkluisde.
De jagers liepen naar haar toe; doch, hen ziende, nam de vrouw de vlugt, heffende te gelijker tijd het ijsselijkst geschreeuw aan. Voortgezweept door haren angst, stortte zij de schuinte van den berg af, en ontsnapte spoedig aan de vervolging der jagers, die de gevaren niet wilden tarten, welken die onvaste en bijna regtstandige weg voor hun gezigt vertoonde. Het gerucht van deze wonderbare ontdekking werd naar het dorp Suc gevoerd.
Des volgenden daags, in den morgen, begaf zich een groot aantal herders naar den berg, en, zich achter de rotsen verstekende, wachtten zij op de vrouw, en, haar bij verrassing overvallende, maakten zich meester van haren persoon. Terstond werden haar kleederen aangeboden, welke zij verwierp, en zelfs met de grootste hevigheid verscheurde; het was niet voor men geslaagd was om hare handen te binden, dat zij hare kleeding konden volvoeren. Zij werd naar het dorp gebragt. De vrouw, zich gekleed ziende met gewaden, haar hatelijk, en gesleept uit den donkeren schuilhoek, wier zwarte droefgeestigheid haar scheen te behagen, werd aangegrepen door de ijsselijkste dolheid; hare oogen, schitterende van vuur, schenen uit het hoofd te zullen springen; hare bewegingen werden geweldig en stuiptrekkende: eindelijk brak zij het stilzwijgen, om tegen de genen, die haar omringden, bedreigingen te uiten, voortgebragt met eene heftige stem, en, als 't ware, in den bovennatuurlijken toon van aanblazing en geestdrift.
Toen zij aan de pastorij van Suc kwam, duurde hare woede nog. De pastoor, een bemind, zacht en overredend geestelijke, vertoonde zich aan haar, biedende woorden van vrede en vertroosting. In eens, door een' dier spoedige overgangen, zoo gewoon in wanordes van den geest, volgde de

{==164==} {>>pagina-aanduiding<<}
neerslagtigheid der melancholie op de uitbarsting der zinneloosheid.
Haar gelaat werd droevig en stil; zij sprak niet meer, noch scheen iets te hooren of te zien: eene enkele gedachte, welke alle hare aandacht verslond, maakte haar onverschillig voor ieder omringend voorwerp. Die gedachte moest, bij gevolg, van den treurigsten aard zijn; onwillekeurige tranen en zuchten, haar bedrukte hart ontsnappende, verrieden hare smart. Ten laatste staat zij stil, en vestigt hare blikken, die eenigen tijd rondgewaard hadden, onbewegelijk op hare kleederen; hare leden beven; zij valt op hare knien, en roept met eene stem, door zuchten afgebroken: ‘Goede God! wat zou mijn ongelukkige echtgenoot zeggen?’
Deze woorden werden gevolgd door stille gebeden en eene lange mijmering. De tranen, welke zij in menigte stortte, gaven haar eenige verligting; zij werd bedaarder, maar bleef onverschillig voor alles. Spijzen werden haar te vergeefs geboden; vragen herhaald, zonder eenig antwoord te ontvangen; men mogt zeggen, dat zij door eene volslagene ongevoeligheid was getroffen.
Zij sprak alleen in het Fransch: hare uitspraak was zuiver; de wijze, waarop zij zich uitdrukte gedurende de aanvallen harer dolheid, duidden aan, dat haar geest was beschaafd geweest. Haar gelaat, schoon schraal en loodverwig, scheen eenmaal bevallig te zijn geweest, en droeg nog den indruk van eenen voornamen rang en waardigheid.
Het viel den goeden pastoor in geenen deele moeijelijk, te bespeuren, dat deze vrouw eene vreemde was, dat zij niet tot de gemeene volksklasse behoorde, en dat de droesgeestigheid, waarin zij verzonken was, uit geenen anderen oorsprong ontstond dan het gewigt der rampen. Hij vatte voor de ongelukkige vrouw de levendigste belangstelling op, en besteedde aan haar de teederste zorge, welke hij het ongeluk had door haar verworpen te zien. Haar in de kamer gebragt hebbende, waar zij den nacht zou rusten, gebruikte hij de noodige voorzorgen om hare ontsnapping te beletten. Die voorzorgen waren, echter, ontoereikende; des morgens was zij verdwenen: de kleederen, welke zij droeg, werden niet verre van de plaats gevonden, aan flarden gescheurd.
Zij vertoonde zich, eenige dagen daarna, wederom op den top eener rots, tot hiertoe ongenaakbaar gehouden, behalve

{==165==} {>>pagina-aanduiding<<}
voor arenden en klipgeiten. Pogingen, om haar nogmaals te vermeesteren, werden vermenigvuldigd, doch bleven op den duur zonder gevolg; het was insgelijks vruchteloos pogen om haren naam en vaderland te ontdekken.
Men geloofde intusschen algemeen, en sommige uitdrukkingen, welke de ongelukkige vrouw ontsnapt waren, schenen dit gevoelen te bevestigen, dat zij eenen Franschman had getrouwd, wien revolutionaire gebeurtenissen naar Spanje hadden gedreven, en zij hem in zijne ballingschap was gevolgd; - dat het paar, besloten hebbende naar hun geboorteland terug te keeren, aan den voet der Pyreneën kwam, alwaar zij die gevaren ontmoetten, welke zij gepoogd hadden te vermijden. Roovers vielen hen aan - plunderden hen geheel uit, tot op hunne kleederen toe, en verhieven zelfs hunne moorddadige handen tegen het leven des mans. Hij kwam om: de ongelukkige vrouw, getuige der ijsselijkheid van dat bloedtooneel, verloor haar verstand, hetwelk onder het gewigt harer smarte bezweek; zij drong door tot voorbij Port Aurat, zwierf langs den woesten top der Pyreneën, en kwam, met een gebroken hart en een ontsteld brein, in den ontzettenden omtrek, wiens bedwelmend aanzien des reizigers loop stuit. In deze streken gevoed met de treurigste beelden, werd zij daar opgehouden door de overeenkomst, welke zij ontdekte tusschen de wanorde der natuur op die plek, en die van haren eigen geest; daar besloot zij, zich zonder bepaling te wijden aan ontroostbare smart, te lijden, en eenzaam, onbekend te sterven in den boezem der natuur, in het midden dier naargeestigheid, weiker ontzettingwekkend voedsel natuur in deze plaatsen ten toon spreidt.
Men bespeurde somtijds, dat zij wilde planten uitrukte, zich in het meer dompelde, of in de rivier afdaalde, om visschen te vangen; doch meestentijds zag men haar in de houding van nadenken en treurigheid, en gelijkende een standbeeld, zoo onbewegelijk als de rots zelve, waarop zij stond.
De winter naderde intusschen; de sneeuw, welke de toppen der bergen bedekt, nam gedurig toe, en dreef vee en herders huiswaarts: de hoogten werden verlaten. De inwoners en de geestelijke betreurden het lot der ongelukkige onbekende. ‘Ach! ongetwijfeld,’ zeiden zij, ‘zal zij verscheurd en verslonden worden door de roofdieren; of, zoo zij derzelver moorddadige tanden konde ontsnappen, zal haar

{==166==} {>>pagina-aanduiding<<}
bevrozen ligchaam, na bezweken te zijn onder de ijsselijkheden van den honger, of de scherpe prikkels der snijdende koude, onder hoopen sneeuw begraven worden.’
Hoedanig was hunne verbazing, toen zij haar, bij het terugkeeren van het schoone jaargetijde, wederzagen, nog naakt omzwervende langs de bekende hoogten! Zij beschouwden deze soort van opstanding als een wonder, welks verborgenheid zij niet konden verklaren, en dat zij zich haastten in de naburige distrikten bekend te maken.
De Heer vorgnies, Vrederegter te Viedessos, werd er van onderrigt: deze magistraatspersoon begaf zich naar de plaats. Door zijne zorg werd de ongelukkige vrouw wederom gevat. Hij deed haar kleeden; hij zocht haar vertrouwen te winnen, deed haar eenige raauwe, ontoebereide spijzen nemen, en poogde hanr het geheim harer ongelukken te ontrukken. Langen tijd stelde zij het bardnekkigst zwijgen tegen deze vragen, welke hij op de zachtste, maar ernstigste wijze deed; ten laatste, toen hij vroeg, hoe het kwam, dat de beeren haar niet verscheurd hadden; ‘De beeren?’ antwoordde zij; ‘zij zijn mijne beste vrienden; zij hielden mij warm.’
De beer der Pyreneën is van eenen edelmoedigen aard - hij ontziet den zwakken, en is alleen verschrikkelijk voor die genen, welke bestaan hem te tergen. Hij begeeft zich, met de nadering van den winter, in een hol, en brengt eenige maanden door, begraven in eene soort van doodsluimering, - Zou het niet mogelijk kunnen zijn, dat deze vrouw, door koude gedreven om die verschrikkelijke woning binnen te gaan, zich, gedurende de gestrengheid des winters, warm hield, door in de legers der beeren te deelen, welke zij, naar allen schijn, niet verliet, dan met oogmerk om visschen in den stroom te vangen, of de vrucht van den pijnboom in het naburige bosch te verzamelen?
Nogtans waren nog ijsselijker solteringen, dan zij tot hiertoe ondergaan had, voor deze ongelukkige vrouw bewaard. Zij werd naar Foix gebragt, opdat zij, te dier plaatse, zoodanige hulp mogt genieten, als het openbare medelijden kon verschaffen. Het is zeer mogelijk, dat, zoo zij in eene welgekozen omstandigheid was geplaatst, en toevertrouwd geworden aan een' persoon van verstand en gevoel, de duiste-
{==167==} {>>pagina-aanduiding<<}
re dampen der droefgeestigheid, welke hare rede verdonkerden, zouden zijn verdreven geworden.
Doch dit ongelukkig schepsel werd nogmaals vervolgd door haar ellendig noodlot. In het eerst plaatste men haar in een hospitaal, waaruit zij, na weinige dagen, getrokken werd, op voorgeven dat zij de orde van de plaats had gestoord, en gebragt naar een oud sterk kasteel, hetwelk thans tot eene gevangenis dient. Deze woning, gebouwd op eene ontzaggelijke rots, van de andere bergen afgezonderd, en welke, snel oprijzende van den bodem eener vallei, drie breede Gottische torens tot eene verbazende hoogte verheft, is zeer geschikt om denkbeelden van vrees en schrik te verwekken. Zoodm het ellendig schepsel zich in deze plaats zag opgesloten, nam akelige wanhoop haren geest in; de toevallen van hare dolheid kwamen weder; en zij hield niet op, de muren harer gevangenisse te doen weergalmen van hare jammerklagten.
Een hardvochtig cipier, bij wien de ongelukkige geene meerdere aanspraak op regt had dan de misdadige, ten einde van het ongemak ontslagen te worden, dat haar geschreeuw veroorzaakte, vormde en volvoerde het plan om haar te doen afdalen in eene andere gevangenis, vochtig en duister, gevormd door eene uitholing in de rots, vlak onder een' der torens, boven gemeld. Hij plaatste eenig water en slecht voedsel voor haar, en bemoeide er zich niet mede om haar nog eenige oplettendheid te wijden.
Na eenige dagen terugkomende in hare gevangenis, of (om juister te spreken) in die groeve, waarin hij de wreedheid had haar levend te begraven, - haar, wier ongelukken de beeren, medelijdender misschien dan hij, hadden geërbiedigd! - vond hij haar levenloos.
Zoodanig was het treurig einde dezes ongelukkigen vrouwelijken wezens. Wij kennen slechts ten deele de langdurige smart, welke zij onderging; doch het graf verzegelt nog het geheim van haren naam en geboorte, en welligt ook de treurige oorzaak diens diepen en onverzettelijken hartzeers, welks geweldige schokken hare rede vermeesterden.





{==168==} {>>pagina-aanduiding<<}

Eschiedkundig overzigt, rakende Napoleon Buonaparte; door iemand, die hem sedert vijftien jaren van zeer nabij gekend heeft.

(Précis historique sur napoleon buonaparte; jugement porté sur ce fameux Personnage, d'après ce qu'il a dit, ce qu'il a fait; le tout extrait des Mémoires d'un Homme qui ne l'a point quitté depuis quinze ans. Paris, 1814. 7e. Edition.)

Een man van veel geest, sedert vijftien jaren getroffen door talrijke tegenstrijdigheden, welke hij opmerkte, niet alleen in het staatkundig karakter van buonaparte, maar bovendien ook in zijn afzonderlijk leven, zeide: ‘Deze man is een verbazend raadsel, waarvan Gode alleen de oplossing toekomt.’ Men kon geene schoonere uitdrukking gebruiken, en te gelijker tijd eene grovere dwaling begaan. Buonaparte is, in alle opzigten, het wezen, dat men beter dan eenig ander bepalen en omschrijven kan. Wilt gij de maat van den Kolossus, zoo eenig in de jaarboeken, beschouw hem niet in de onmetelijkheid van den kring, dien hij heeft doorloopen; bespied hem verre van den stroom, die niet alleen de menigte, maar ook den wijssten uit zijn standpunt rukt; verscheur de dagbladen, betaald om de gebeurtenissen te verwringen, en eenen man tot de wolken te verheffen, dien het heelal honderd voet onder de aarde wenschte; verbrand die bedwelmende boekwerken, welker laagheid het bedrog evenaarde, en waarover hij zelf bloosde; bereken de tijden, de plaatsen, de uitgebreidheid der hulpmiddelen en de dapperheid des volks, waarover hij te bevelen had, - zoo zult gij welhaast den maatstaf in handen hebben van dezen, tot op de jongste tijden inderdaad onverklaarbaren, man. Dergelijk een arbeid is voor iedereen geenszins gemakkelijk; men kan zelfs falen in de onderneming, wier bijzonderheden wél behooren gekozen te zijn.
Wat moet men dan doen, om het ware wezen van den man te treffen? Allen gevoel van haat ter zijde stellen, den mensch ontdoen van alle misleidende vertooning, en wat hij was, wat hij is, afleiden uit hetgeen hij, niet in het openbaar, maar in het bijzonder, sprak en deed.

{==169==} {>>pagina-aanduiding<<}

Ik ga dan daadzaken aan de scherpzinnigheid des lezers onderwerpen; het zal hem vrijstaan, daaruit de gevolgen af te leiden, welke hem voegzaamst zullen schijnen. Mijn gevoelen moet geenszins ter wet verstrekken: men kan zich bedriegen bij het opnemen van een' Kolossus. Dat men niet verwachte, in dit overzigt een bepaald plan, eene kunstmatige orde aan te treffen; het zijn steenen, welke ik aanbreng, om door eenen bekwamen bouwmeester te eeniger tijd tot een beter ingerigt gebouw te worden gebezigd.
Sedert vijftien jaren ben ik door mijn' post aan den persoon van buonaparte verknocht. Sedert vijftien jaren opmerkzaam navorscher zijner geringste bedrijven, zoo dikwijls het in mijne magt was hem te beschouwen of te hooren, werd ik meer dan eenmaal ontmoedigd, wanneer ik een bepaald oordeel over hem wilde vellen. Welk een mensch inderdaad! welke monsterachtige verzameling van onzamenhangende deelen! welke verhevene inzigten, welke waarachtige kleingeestigheden! Hetgeen mij meest verbaasde, hetgeen vele anderen even zeer mag verbazen, is, dat nooit eenig mensch zoo werktuigelijk en met zoo grooten spoed van het eene uiterste tot het andere overging. Hetzelfde oogenblik vertoonde u een groot' staatsman en - een slechten dorpschout, een roemrijk bevelhebber en - een zeer gewoon krijgsman, vooral in een tijdstip van hertogt. Wilt gij er u van overtuigen, lees het volgende; de trek is ontleend uit de zaak van eenen Prefect van eene onzer zuidelijke provinciën.
‘Gij zijt toegelaten om hem te spreken, hij hoort u aan; gij eindigt, hij antwoordt u. Zijn toon is zacht, zijne woorden welvoegelijk, afgemeten, gepast zelfs; zie hem aan, zijn oog is bedaard, zijne trekken helder en aangenaam, uw hart geeft zich over aan de hoop: maar het toeval heeft naast hem een of ander voorwerp geplaatst, eene landkaart, een boek, even veel wat; hij werpt er een blik op; wel nu, deze werktuigelijke storing heeft den man omgekeerd. Zijne blikken vestigen zich op u, eensklaps wordt zijne stem ruw en schel, zijne taal beleedigend en afgebroken; gij ziet hem van nieuws aan, zijn gelaat is streng, zijn oog vurig, en uit zijnen wijd geopenden mond komt eene verachtelijke weigering voort, of wel een afscheid, op den toon eens Barbaren-konings uitgesproken. Gij gaat,

{==170==} {>>pagina-aanduiding<<}
verpletterd, verward, en in twijsel, of het niet twee verschillende personen zijn, met welken gij gesproken hebt.’
Wilt gij meer, lees voort! - Een zijner Ministers nadert en biedt hem een verslag aan, door hem gevraagd: het betrof eene zamenzwering tegen zijnen persoon. Ik was bij het geval tegenwoordig. Ik verwachtte, ik beken het, hem te zullen zien in woede geraken, tegen de verraders uitvaren, de regeringsleden bedreigen en van onachtzaamheid beschuidigen: niets van dit alles! Hij doorloopt het papier zonder het minste teeken van gemoedsbeweging. Oordeel over mijne verrassing, of liever, welke zoete gewaarwording ik gevoelde, toen hij deze troostrijke en verhevene woorden deed hooren: ‘Mijnheer de Graaf, de staat heeft niet geleden, de magistraten zijn niet beleedigd geworden; het was dus slechts mijn persoon, dien men bedoelde: ik beklaag ze van niet te weten, dat alle mijne wenschen op het geluk van Frankrijk uitloopen; maar elk mensch kan dwalen. Zeg den ondankbaren, dat ik hun vergeef, Mijnheer de Graaf; vernietig het proces.’ - Thans tart ik den getrouwsten Koningsgezinde, die van een zoo grootmoedig gedrag mogt zijn getuige geweest, om niet bij zichzelven te zeggen: Zoo de Hemel, in zijnen toorn, eenen overweldiger aan Frankrijk schuldig was, danken wij Hem van dezen gekozen te hebben! - Houd op, onbedachte! Uwe oogen hebben gezien, uwe ooren hebben gehoord, geloof niets; maar laat u, twee dagen later, vinden op het lever van dezen zoo zachten, zoo grootmoedigen, zoo min wraakzuchtigen Vorst.
De deuren openen zich, daar is hij: de menigte der hovelingen omringt hem, ieder vestigt de oogen op hem; zijn gelaat is ontsteld, de spieren van zijn aangezigt staan gespannen, zijn geheele voorkomen is woest en toornig; eene sombere stilte heerscht in de vergadering; de Vorst heeft nog niet gesproken, maar hij laat zijne blikken over den hoop weiden; hij bemerkt denzelfden Minister, die, twee dagen bevorens, hem het rapport had aangeboden. ‘Mijnheer de Graaf,’ zegt hij, ‘die lage zamenzweerders, zijn ze onthalsd? zijn hunne medestanders in de ijzers? hebben de scherpregters een nieuw voorbeeld gesteld voor al wie hen zou willen navolgen, die naar mijn leven staan?’
Wat schilder zou bekwaam genoeg zijn, om de verbazing, de verstomming des armen Ministers te schetsen? Hij meent

{==171==} {>>pagina-aanduiding<<}
te droomen; ondertusschen waakt hij. Hij wil reden geven, hij stamert, hij weet zich niet uit te drukken. Het is te vergeefs, dat hij den Sultan de genade te binnen brengt, die hij des vorigen dags had toegestaan, ja tot de woorden toe, van welke hij zich had bediend; men antwoordt hem heftig: ‘Niets is valscher; gij hebt mij kwalijk begrepen.’ Diep stilzwijgen aan allen kant; de Monarch breekt dit het eerst af. Het is dezelfde persoon niet meer; zijne trekken hebben zich opgehelderd; zijne stem heeft zachtheid en buigzaamheid aangenomen. Hij spreekt met een' Maarschalk van Frankrijk, groet een' Ambassadeur, en, zich omkeerende naar den Minister, nog rood van schaamte of toorn, onderhoudt hij hem over onverschillige zaken, met eene goedheid, eene zachtheid, eene aanminnigheid, die iedereen in verbazing brengt, welke hij ten top voert, daar hij, op het oogenblik dat het gezelschap henen gaat, den Minister nog toeroept: ‘Mijnheer de Graaf, gij zult spoed met die zaak maken!’ De staatsman gaat heen, en vier-en-twintig uren daarna heeft het graf tien eerlijke huisvaders verslonden, tien weduwen zijn in tranen en armoede, en Frankrijk telt vijftig weezen te meer!
Thans zal men zichzelven vragen, welke de oorzaken dezer onvoorziene, wreede en verachtelijke uitsporigheden zijn. Niets gemakkelijker om op te lossen.
Der menschen genie heeft zijne grenzen. Buonaparte bezat gewis vermogens, maar natuurlijk en zedelijk te klein voor de ontzettende uitgebreidheid van den kring, dien hij wilde omvatten; de groote man bestond slechts gedeeltelijk voor elke der zaken, die hij overwoog, en zijn hoofd was altijd overladen. Hieruit volgde, dat, hetgeen hij op het oogenblik werktuigelijk begreep en zeide, daarna bij nadenken omvergeworpen werd. Geenen tijd hebbende om te redeneren, behielden zijne hartstogten ten slotte steeds het overwigt op de schaal.
Zelden gebeurt het, dat eenige jeugdige trekken niet doen zien, wat iemand te eenigen tijde zal zijn; zoo het individu geene rol speelt, bemoeit zich het publiek weinig met de streken zijner vroegste jaren; maar buonaparte is niet in dit geval: ongelukkiglijk al te beroemd, zou men hem gewis gaarne in de wieg bespieden. Zie hier eenige trekken zijner jeugd; het zijn slechts woorden, maar zoodanige woorden

{==172==} {>>pagina-aanduiding<<}
schilderen den man dikwijls beter dan groote gebeurtenissen.
Op zekeren dag hield men in het bijzijn des jongen Korsikaans eene lofrede op den Burggraaf van turenne. Eene dame van het gezelschap zeide: ‘Ja, hij was een groot man; maar ik zou meer van hem houden, zoo hij de Paltz niet verbrand had.’ - ‘Wat raakt het,’ hernam met levendigheid buonaparte, ‘zoo deze brandstichting noodig was voor zijnen roem!’ .... Welke aanmerking! hoe wél beloosde zij, wat hij heeft nagekomen! hij was toen veertien jaar.
Het zou even bespottelijk zijn, den dag het licht, als dezer befaamde personaadje elke soort van verdienste en roem te ontzeggen: ook zijn al de grosheden en het geschreeuw, tegen hem sedert zijnen val geuit, in verachting weggezonken.
Van zijne eerste jaren af dacht hij groot, maar nooit in den zin van menschelijkheid, en bijna altijd buiten de grenzen, die zelfs de eerzuchtige zich voorschrijft. Zijn oom had hem meermalen verrast met een' Cromwell in de hand. Eenmaal vroeg hij hem, wat hij van dien troonverweldiger dacht. ‘Cromwell,’ antwoordde hij, ‘is een goed werk, maar incompleet.’ De oom, meenende dat zijn nees van het boek sprak, vroeg hem, wat hij in den autheur te berispen had. ‘Morbleu!’ antwoordde buonaparte levendig, ‘ik spreek niet van het werk, maar van den persoon.’ Het is geen vier jaar geleden, dat de Kardinaal fesch hem deze anecdote herinnerde.
De Heer dupuis bevond zich op zekeren dag, te Marseille, in een huis, waar buonaparte zich insgelijks bevond: eerstgemelde was toen aan het hoofd van eene uitgebreide kostschool. Het gesprek liep over de ongelukken, in tijden van omwentelinge, met de kroon verbonden. ‘Weet gij, waarom de Koningen te beklagen zijn?’ zeide op eens buonaparte. - ‘Gij zijt het misschien, die het ons zult zeggen!’ hernam de Heer dupuis, verwonderd over de stoutheid van den schoolknaap. - ‘Ja, Mijnheer,’ voer de laatste voort; ‘en ik durf u verzekeren, dat uwe school moeijelijker te besturen is dan het eerste rijk der wereld. De reden is, dat uwe kweekelingen u niet in eigendom toebehooren, en dat een Koning, die het volstrekt wil zijn, altijd de meester van zijne volken is.’

{==173==} {>>pagina-aanduiding<<}
Iedereen begon over drogredenarij te roepen. ‘Schreeuwt zoo veel gij wilt,’ zeide de schoolknaap; ‘zoo ik Koning was, ik zou u mijne stelling bewijzen.’ - Sedert vijftien jaren heeft hij ons bewezen, dat het niet geheel eene drogreden was!

(Het vervolg hierna.)

Het klaauwtje knoflook; of: groote gebeurtenissen door geringe oorzaken.

Het is geenszins de menschelijke wijsheid, die het lot der wereld bepaalt. De wijsgeeren hebben gezegd, dat het het toeval was; de Oosterlingen denken, het is het noodlot; de Christenen gelooven, dat het de Voorzienigheid is, dat is te zeggen, het Wezen der wezens, Hij, door wien alles is, leeft en zich beweegt in het heelal.
Op het gezigt dier eensslagsche verheffingen, dier ongehoorde voorspoeden, dier als een bliksem treffende rampen: wanneer de volken worden ter slagtbank gesleept, de roonen met gedruisch te zamen storten, en nieuwe Koningrijken oprijzen uit derzelver puinen; verwarring in het tegenwoordige, duisternis in de toekomst heerscht: dan zijn de uitwerkseden bekend, de oorzaken verborgen; men zoekt ze in de staatkunde der Koningen, in de magt der legers, in het genie der hoofden, die hen aanvoeren; en men vergeet, gelijk pascal zegt, dat een zandkorreltje in de nieren van eenen sterveling een Keizerrijk kan verderven of behouden.
De omwentelingen hangen somtijds van eene kleinigheid af, Een Duitsche monnik zoekt naar de verandering der metalen, en vindt het buskruid; van toen afkon een thersites eenen achilles opwegen; de wonderen der kracht lagen ter neder, de wonderen der dapperheid waren gedaald, die der ridderschap verdwenen. De rigting van de magneetnaald naar het Noorden, in eene stad van Italië opgemerkt, heeft alle de wegen van den Oceaan geopend; nieuwe werelden zijn bekend geworden; de rijkdommen van den handel hebben de weelde en het vermogen in alle standen der burgers aangebragt; het aanzien en de magt zijn niet meer uitsluitenderwijze aan geboorte en waardigheden verknocht: en men heeft eenen koopman van Florence zien plaats nemen in de rij der

{==174==} {>>pagina-aanduiding<<}
Souvereinen, zijn geslacht twee Koninginnen aan Frankrijk, een Hoofd aan de Kerk, on zijnen naam aan de Eeuw van frans I en karel V zien geven. De Boekdrukkunst was reeds uitgevonden, en welhaast veranderde de wereld van gedaante.
Drie zonderlinge oorzaken hebben de grootste omkeeringen bewerkt; het fornuis van een' Alchymist, eene naald tegen eenen zeilsteen gewreven, en lijnen met eene grove stift in het hout gedreven. De uitvinders vonden, wat zij geenszins zochten, of zijn tot gevolgtrekkingen geraakt, die zij niet konden verwachten.
In zijnen trots waant zich de menschelijke geest dikwijls de werkman, wanneer hij slechts het werktuig is, en de handelende persoon, slechts de handeling zijnde. Luther houde zich geboren om de wereld te herscheppen; maar, om de groote scheuring daar te stellen, welke hij in de Christenheid heeft bewerkt, was eene kleine oorzaak noodig, welke hij niet kon voorzien. De voorkeur, den Jakobijnen boven de Augustijnen gegeven, om de aflaten te prediken, en het voordeel daarvan te genieten, scheurde van het middelpunt der Kerke Saksen, Pruissen, Zweden, Denemarken, bijna geheel Zwitserland, en Groot-Brittanje. Maar, zoo leo X niet van de St. Pieters kerk den prachtigsten tempel des heelals had willen maken, ware luther onbekend gestorven in de schaduwen eens kloosters. Het rijzen van den koepel van michael-angelo heeft, in lange burgeroerlogen, het bloed van drie millioenen Christenen doen vlieten, en de bouw van eene kerk te Rome heeft de algemeene Kerk bedreigd.
Zoo hangen de groote gebeurtenissen der Geschiedenisse dikwijls van geringe oorzaken af. De liefde eener Koningin tot eenen Phrygischen herder wordt het begin en de voleindiging van Trojes val. De doodsteek, die zich lucretia toebragt, grondvest de Romeinsche Republiek. Een tweegevecht tusschen een paar Normandijsche Barons wordt de oorsprong der Koningrijken van Napels en Sicilië. Eduard de Belijder doet gelofte van kuischheid, en Engeland wordt door de Noormannen vermeesterd. Een paar handschoenen, Koninginne anna geweigerd, en eene guip waters, over het kleed van eene harer begunstigden gestort, veranderen het lot der wapenen in Europa, en voeren den vrede van Utrecht aan.

{==175==} {>>pagina-aanduiding<<}

Buonaparte had de teugels der alleenheersching van Europa opgevat; doch hij was het rijk meer aan zijne stoutheid dan aan zijn genie verschuldigd. Blind als het Noodlot, dat hij zijnen vader noemde, vond hij reeds de wereld te eng voor zijne eerzucht. Hij sleept het Zuiden van Europa naar het Noorden; hij staat in het hart van Rusland; niets schijnt hem te kunnen wederstaan. Reeds droomt hij van de overwinning van Indië; reeds worden zijne adelaars op de oevers van den Ganges verwacht: hij slaapt in op het oorkussen der sortuin; hij rekent op lange dagen van voorspoed .... De noordewind wekt hem in onmetelijke woestijnen. Zijn leger, dat alles onderwerpen en alles inslokken moest, valt en komt om in sneeuw en ijs. Tweemaal honderd duizend oorlogslieden sterven van koude en honger; en in weinige verschrikkelijke nachten is de droom zijner overwinningen te niete gegaan. Het minste vooruitzigt had de ontzettendste ramp geweerd. De man des noodlots voorzag en berekende niets, alsof hij de elementen onderworpen aan zijne bevelen, en den Hemel zelf gezeggelijk voor zijnen wil had geacht. Hij vlugtte alléén naar zijne hoofdstad. Ik zal daar invallen als een bom, had hij gezegd: de bliksem was reeds op hem gevallen!
Aangehitst door den tegenstand, woedende in den onspoed, door ijlhoofdigheid getroffen in het gevaar, spreekt hij slechts van Koningen te straffen; hij wil niet dan troonen sloopen, steden verwoesten, en zich wreken. Hij put alle zijne huipmiddelen uit, en, zonder eenige kans aan de fortuin te laten, onthloot hij al de sterke plaatsen, verzwakt het bolwerk der Alpen, opent dat der Pyreneën, en laat zijne uitgebreide grenzen zonder verdediging, om Hamburg en Dantzig te behouden, om zich de wegen naar Berlijn, Weenen en Moskow van nieuws te openen!
Hij was te Dresden, en zijne armee kon nog het lot der wereld doen weifelen. De veldslagen van Lutzen en Bautzen hadden zijnen trots doen zwellen. Ondertusschen stellen zich de legers van Oostenrijk, Zweden, Pruissen en Rusland langs verschillende rigtingen in beweging, omsingelen hem, en, hem in eenen dagelijks vernaauwden kring sluitende, schijnen zij hem welhaast den terugtogt te zullen affnijden. De veldslag van Dresden is gewonnen; maar hij vertraagt den val, zonder het gevaar te verzwakken. De vijandelijke legers

{==176==} {>>pagina-aanduiding<<}
versterken zich, en rukken voort. Er moet eindelijk partij worden gekozen. De Generaal van damme, aan het hoofd van een talrijk korps, krijgt bevel zich naar de gebergten van Boheme te keeren; hij moet dezelven bewaren, fluiten, of openen.
Eenige dagen hierna, ongerust geene tijding van van damme te ontvangen, verzamelt buonaparte zestigduizend man, stelt zich aan hun hoofd, en gaat met het voornemen op marsch om eenen beslissenden slag te doen. De vijand zal zich tusschen het vuur van van damme en het zijne bevinden. De armee is in vollen optogt: naauwelijks een uur is verloopen, buonaparte houdt stil; hij beveelt, en het leger keert met hem in Dresden terug.
Den avond des zelsden dags zegt hij aan den Graas D....: ‘Gij hebt zeker verwonderd gestaan, mij op mijn pad te zien wederkeeren: ik had dezen morgen een klaauwtje knoflook gegeten; ik voelde, dat ik kwalijk werd, en ik wilde de armee het schouwspel eener indigestie niet geven.’ (*)
Het korps, dat van damme kommandeerde, werd vernield. Deze slag had het verlies der batalje van Lerpzig ten gevolge; en van toen af deed de Dwingeland van Europa niet anders dan zich in sluipen eener geweldige benaauwdheid afmatten. Het Franche leger, welks roem het heelal vervulde, verloor denzelwen geenszins in de nederlagen van zijnen Generaal. Europa heeft en de Geschiedenis zal uitspraak doen over de dapperen, en over hun Hoofd, door het geluk verblind, die het leger oposserde, zonder het eene onsterselijke eer te kunnen ontrooven. Het juk van twintig Staten werd verbroken; Frankrijk zag den dageraad zijner verlossing, en de herstelling der oudste Monarchij was niet meer een ijdele wensch.
Dus heeft misschien een klaauwtje knoflook de wereld gered, en nooit scheen eene grootere uitkomst van eene geringere oorzaak af te hangen. Maar eene hoogste Magt leidt alles met eene onzigtbare hand. Men ziet de beweging; de drijfveer is verborgen. De menschelijke hoogmoed zou tot de wolken reiken, zoo de groote ontdekkingen, zoo de groote omkeeringen eeniglijk schenen af te hangen van zijn genie en zijnen wil.


{==177==} {>>pagina-aanduiding<<}

Bijvoegsel van den Vertaler.

Een weinig Fransche winderigheid afgerekend, zal dit stuk, vertrouwen wij, den Lezer voldoen; en gaarne zal hij het verhaalde onder de treffende voorbeelden rekenen van het betoog; voorbeelden, hier ten deele zonder veel orde of keus bijeengebragt, en met verscheidene anderen gemakkelijk te vermeerderen. Wij geven het gelijk het is, zonder zelfs den Franschman zijne speelpop, den krijgsroem, bij het verlies, en tot eene troostrijke vergoeding, van andere vruchten, te willen betwisten; schoon men anders vrij gemakkelijk zou kunnen toonen, dat die pop, zoo mooi of zoo leelijk als zij dan wezen mag, er nog al vrij gehavend zou uitzien, zoo eerstelijk elke niet-Franschman, die sedert verscheidene jaren in Duitschland en elders in de Fransche gelederen streed, ten andere de gelukkige stoutheid van den verworpen dolleman van Korsika, en eindelijk de revolutiekoorts, die buitengewone krachten, inspanningen en opofferingen te weeg bragt, en bij elk daarvoor vatbaar volk zou hebben te weeg gebragt, het zijne aan dezelve ontrukte.





De Bevestigde Vrede.


Daar daalt, daar daalt in wierookgeuren 
De welvaart op de volken neêr; 
De Vrede ontsluit haar zilvren deuren, 
En de aarde kent geen rampen meer. 
Verdwenen zijn, voor 't oog der volken, 
Die duisternis, die donkre wolken, 
Die nevels aan den breeden trans; 
De gouden stralen schieten neder. 
En 't vrije menschdom ademt weder 
In zuivre lucht en hemelglans. 
 
De Tweedragt mogt de toorts verheffen 
En vlammen op verraad en moord, 
Haar pijl mogt snoode zielen treffen, 
Wier list Europaas rust verstoort; 
Maar, fier op eigen reuzenkrachten, 
Blijft alexander haar verachten 

{==178==} {>>pagina-aanduiding<<}

En rukt de toorts haar uit de hand, 
Plant, met de Britten en Germanen, 
Op eens de ontrolde vredevanen 
En zegent volk en vaderland. 
 
Ja, uit den donkren nacht van 't Noorden 
Rees aller volken heilzon op, 
Maar aan des Donans breede boorden 
Staat zij in glans en hoog in top; 
Van daar doet zij haar gouden stralen 
Op alle volken nederdalen 
En droogt de duizend tranen af, 
En doet de balsemgeuren vloeijen 
En gouden korenhalmen groeijen 
En bloemen op der helden graf. 
 
Ja, helden, die de volken prijzen, 
Voor u blinkt eeuwig de eerekroon, 
Voor u zal eeuwig 't loflied rijzen 
En klinken op den hoogsten toon: 
Gij hebt den ijzren arm verbroken 
En 't hellig brandaltaar ontstoken, 
Waarop Europaas offer blaakt. 
Voor u stijgt wierookgeur naar boven; 
Uw' moed zal zee en aarde loven: 
Gij hebt Europa vrij gemaakt. 
 
ô Vaderland! uw oude luister 
Klimt weêr als uit de nevlen op, 
En zweeft, bevrijd van vreemde kluister, 
Tot aan der hooge bergen top; 
Blinkt, daar uw breede vlaggen zwieren 
Langs zeeen, stranden en rivieren, 
Tot daar het ijs uw loopbaan stuit; 
Prijkt langs de kronklende Iber-boorden 
En golft in zachte stroom-akkoorden, 
Waar 't Oosten u zijn poort ontsluit. 
 
Trioms! de dag is aangebroken, 
De dag van Hollands zegepraal; 
De vaan des heils is opgestoken 
En gelft op Maas en Rijn en Waal; 

{==179==} {>>pagina-aanduiding<<}

Der vaadren band, te snood geschonden, 
Is door oranje zaamgebonden, 
En Hij, de Zoon van douden Held, 
Heeft ons weêr vuur en kracht gegeven, 
Ons weêr voor 't vaderland doen leven, 
De aloude vrijheid weêr hersteld. 
 
Daal, daal, met schittrend licht omgeven, 
ô Vader willem, bij ons neêr! 
Zie ons voor 't vaderland weêr leven, 
Hersteld in d'ouden roem en eer; 
Hoor, hoe de losbazuinen klinken; 
Zie, hoe de zegekroonen blinken; 
Zie, hoe der volken welvaart groeit; 
Hoor, hoe de danktoon, aangeheven, 
Door lucht en wolken heên komt zweven, 
En ruischend als de golven vloeit! 
 
ô Gij, die duizend wereldbollen, 
Op de ongemeten hemelbaan, 
In wijde kringen om doet rollen, 
Of vast en onbeweeglijk staan! 
ô Aller eeuwen bron en ader! 
ô Aller menschen vriend en vader! 
Houd Gij het vreeverbond in stand; 
En laat, in gouden zonnestralen, 
De welvaart immer nederdalen 
Op volk en Vorst en vaderland! 
 
Baarlem, 25 Febr. 1815. 
c. de koning, lz. 





Lof der koffij.


Zoude ik u een liedje weigren, 
Nektar van het Morgenland! 
Vrucht, wie Phebus milde hand, 
Als zijn rossen opwaarts steigren 
En zijn wagen voorwaarts snelt, 
Uitstrooit over Mokka's veld. 

{==180==} {>>pagina-aanduiding<<}

't Zal mij, 'k weet het, niet gelukken, 
En ook durf ik 't niet bestaan, 
Om den krans van lauwerblaân 
Bacchus van de kruin te rukken. 
Neen, geen dichter, puik der Goôn! 
Weigert u de lauwerkroon. 
 
Sierden vaak de lauwerblâren 
Bacchus kruin met edlen zwier 
Door de dichterlijke lier, 
Thans span ik voor u de snaren, 
Dierbre gift van Phebus hand, 
Nektar van het Morgenland! 
 
Als, met rijkbeladen kielen, 
Neêrlands vrije watervlag 
Weer de schatten brengen mag, 
Die den handelgeest bezielen, 
Dan, dan rijst uw lof aan 't strand, 
Nektar van het Morgenland! 
 
Zegt mij, vaderlandsche schoonen! 
Juicht uw hart niet willig meê, 
Als die galm rijst aan de ree? 
Voegt ook gij geen vreugdetoonen 
Bij den lofzang van het strand, 
Voor dien schat van 't Morgenland? 
 
Zegt mij, denkt ge aan de oogenblikken, 
Toen ge een' dierbren echtgenoot 
't Geurig teugje nektar boodt, 
Waar gij hem meê mogt verkwikken, 
Daar hij van den arbeid poost 
Voor zijn gade, voor zijn kroost; 
 
Zegt mij, als gij in zijne oogen 
Dan het vergenoegen ziet, 
Dat hem 't geurig teugje biedt, 
Roept gij dan niet opgetogen 
Met den lofzang van het strand: 
‘Heil dien schat van 't Morgenland!’ 

{==181==} {>>pagina-aanduiding<<}

Vrienden! ziet ge in 't bronnat zieden 
't Puik van Indus kruidwarand, 
Daar ge een maagdelijke hand 
Of een gade 't u ziet bieden, 
Roept ook gij niet juichend uit: 
‘Heil dien schat, dat tooverkruid!’ 
 
Maar ook gij, Apollo's zonen! 
Menig vonkje van uw vier, 
Menig klankje van uw lier, 
Menige aandrift in uw toonen 
Wijt gij aan den invloed dank 
Van dien Morgenlandschen drank. 
 
 (*) Hoofd van Neêrlands boschkoralen! 
Neen, ik wijs den drank niet af, 
Die u kracht tot zingen gaf. 
Durft gij op dien nektar smalen? 
Menig, menig dichtvuursprank 
Dankt ge aan Mokka's tooverdrank. 
 
Blijft dan, schatten, blijft dan groeijen; 
Nimmer worde uw zoet veracht; 
Zoo, zoo doe uw tooverkracht 
Dichtvuur, Liefde en Handel bloeijen, 
En men galm' van allen kant: 
‘Heil dien schat van 't Morgenland!’ 
 
Dec. 1814. 
J.B.....a. 


Een drietal anecdoten van keizer Alexander.

In den herfst van den jare 1811 ging de Keizer, volgens gewoonte, in een gewoon krijgsuniforme, met zijn' graau-
{==182==} {>>pagina-aanduiding<<}
wen mantel over den schouder, op de Engelsche kaai wandelen. Eensklaps wordt hij van een' zwaren regen overvallen. De Keizer wil nergens schuilen. Zonder herkend te worden, stapt hij in de eerste huurkoets, welke hij ontmoet, en gebiedt den koetsier, naar het Winterpaleis te rijden. Bij de wacht van den Senaat gekomen zijnde, wordt hij herkend; zij slaat het geweer aan, en roert de trom. Dit wekt de nieuwsgierigheid van den koetsier, en doet hem regts en links zien, in de onderstelling dat de Keizer hier zou voorbijgaan. Dit deed alexander zeggen: ‘Ja, mijn vriend! gij zult den Keizer zien.’ Weldra komen zij bij het Winterpaleis. Alexander, volgens de gewoonte der Keizers, geen geld bij zich hebbende, gebiedt den koetsier, dat hij wat zoude wachten; dat hij hem straks zijn geld zou zenden. ‘Neen, mijn vriend,’ antwoordde de koetsier, ‘dat gaat niet aan! De Heeren Officieren hebben mij al zoo dikwijls gesopt! Laat mij uwen mantel in pand.’ De Keizer bewilligt er in, en laat hem zijnen mantel. Straks daarop zendt hij een' lakkei met vijfentwintig Roebels, om ze aan den koetsier te geven, hem te zeggen, dat hij den Keizer had gereden, en zijnen mantel terug te brengen. De lakkei volbrengt zijnen last; doch de koetsier, in plaats van eenige blijken van verbaasdheid of genoegen te betoonen, begint te lagchen, en voert hem sijntjes te gemoet: ‘Ei, ei! gij houdt mij dan voor een zot, vriendje? Deze mantel is meer dan vijsentwintig Roebels waardig. Wie weet, wat er in uw binnenste omgaat? Misschien hebt gij voor, dien Heer zijnen overrok te ontstelen; maar er zal niets van worden. Indien de Heer, welken ik heb gereden, niet in eigen persoon zijnen mantel kome halen, zal ik dien niet afgeven.’ - Misschien zoude alexander
zich genoodzaakt hebben gevonden in eigen persoon zich te vertoonen, indien niet toevallig zijn Ilya, alexander's koetsier en gunsteling, dien het kleinste kind te Petersburg kende, daar voorbij ware gegaan, en den lakkei in het gelijk had gesteld. Men verbeelde zich de blijdschap en verwarring tevens van den koetsier!

Op het oogenblik, dat de Keizer het woord van commando had gegeven, en de wachtparade hem de gewone militaire honneurs ging bewijzen, naderde een man in gescheurde kleederen, met het haar in wanorde en een voorkomen van woest-
{==183==} {>>pagina-aanduiding<<}
heid, en gaf hem een' slag op den schouder. Alexander, die op het oogenblik met het gezigt naar de troepen stond, keerde zich terstond om. Op het aanschouwen van zoo haveloos eene gedaante, ontstelde hij, en vroeg den man, met verwondering, wat hem deerde. ‘Ik heb u iets te zeggen, alexander paulowitz!’ zeide de vreemdeling in de Russische taal. - ‘Spreek op dan,’ antwoordde de Keizer met een' aanmoedigenden glimlach, en zijne hand op den schouder des landloopers leggende. Eene stilte volgde; de militaire wacht hield halt; en niemand waagde, het zij door woord of beweging, den Keizer gedurende deze zonderlinge ontmoeting te storen. De Grootvorst konstantijn alleen, wiens opmerkzaamheid door deze ongewone stoornis was gaande gemaakt, kwam wat nader bij zijnen Broeder. Hierop vertelde de vreemdeling, dat hij den rang van Kapitein in Russischen dienst gehad had, en tegenwoordig geweest was bij de veldtogten zoo wel van Italië als Zwitserland; doch zijn kommanderende Ossicier, eene vijandschap tegen hem opvattende, stelde hem bij suwarow in zoo ongunstig licht, dat deze hem uit de armee wierp. Aldus aan zichzelven overgelaten in een vreemd land, zonder geld of vrienden, had hij naderhand als gemeen soldaat in hetzelsde leger gediend; doch, te Zurich zwaar gewond en gehavend zijnde, (hier scheurde hij zijne lappen open, en vertoonde onderscheiden wonden van snaphaankogeis) had hij zijnen veldtogt in eene Fransche gevangenis besloten. Hij had nu den ganschen weg langs tot aan Petersburg al bedelende afgelegd, ten einde bij den Keizer zelv' om regt te vragen, en hem te smeeken, onderzoek te doen naar de reden der smaadvolle
ontzetting van zijnen rang. - Alexander luisterde met aandacht tot hij uitgesproken had, en vroeg toen op eenen nadrukkelijken toon, of er geene overdrijving in zijne geschiedenis plaats had. - ‘Laat mij onder den knoet sterven,’ zeide de Ossicier, ‘zoo ik bevonden worde, één onwaar woord geuit te hebben!’ - De Keizer verzocht daarop zijnen Broeder, den vreemden naar het paleis te geleiden; terwijl hij de troepen gadesloeg, die op hem wachtten. De slotsom was, dat de kommanderende Ossicier, die zoo schandelijk gehandeld had, schoon van eene goede familie en met eenen vorstelijken titel, gestrengelijk werd doorgehaald; terwijl de brave krijgsman, dien hij onregtvaardig vervolgd had, in zijnen

{==184==} {>>pagina-aanduiding<<}
rang hersteld, en door den Keizer met een aanmerkelijk geschenk vereerd werd.

Een jong vrouwspersoon, van Duitsche afkomst, wachtte eenmaal den Keizer op aan de trappen, welke hij gewoon was af te gaan naar de parade. Toen de Monarch verscheen, trad zij hem in den weg, met deze woorden: ‘Onder 't welnemen, uwe Majesteit; ik heb u wat te zeggen.’ - ‘Wat is het?’ vroeg de Keizer, en stond met al zijn gevolg stil. - ‘Ik heb gelegenheid om getrouwd te raken; maar ik heb geen geld: indien gij genadiglijk kondt goedvinden mij een' uitzet te geven....’ - ‘Och, kind,’ hernam de Monarch, ‘zoo ik een' uitzet moest geven aan alle jonge vrouwlieden in Petersburg, die gaarne wilden trouwen, waar, meent gij, zou ik het geld vinden?’ - Het meisje ontving echter, op zijn bevel, een geschenk van vijftig Roebels.




Een woord over en van den Franschman.

‘Wat zijn dat voor menschen,’ vroeg eens iemand in een gezelschap, ‘die geene blijvende plaats hebben, maar hun gansche leven van het eene oord naar het andere trekken, die zelden hun nachtleger tweemaal achtereen ter zelfde plaatse spreiden, en die alles, wat zij niet zelve terstond gebruiken kunnen, vernielen, opdat geen ander zich daarvan bediene?’
‘Dat zijn Franschen!’ riepen allen te gelijk.
‘Abuis, vrienden! Het zijn Boschjesmannen, volgens lichtenstein's Reize in Zuid-Afrika.’

In den slag bij het dorp Borodino, 16 Sept. 1812, vond zich de Fransche Generaal bonami rondom van Russische troepen omringd. De vrees, een slagtoffer van derzelver geregte woede te worden, gaf hem de list in, zich voor den Koning van Napels uit te geven; hetwelk hem het leven redde. De Generaal bonami was ten minste nog bescheidener dan die Franschman na den slag bij Rosbach, die, voor een' hem achterhalenden Pruissischen zwarten Huzaar op de knien vallende, denzelven, met gevouwen handen, op een' erbarmelijken toon toeriep: ‘Ick auck Docteur luther bin!’





{==185==} {>>pagina-aanduiding<<}

Mengelwerk.

Redevoering, over de vaderlandsliefde.

Door N. Messchaert, Leeraar der Doopsgezinden te Rotterdam (*).

- - Het is over de Liefde tot het Vaderland, T., dat ik uwe aandacht eenige oogenblikken zal pogen bezig te houden; over de Liefde tot het Vaderland, waarvan het vuur, onder het puin des Vaderlands zelven, onlangs onderdrukt en verdoofd, maar in geen regtschapen Nederlandsch hart verstikt, met het herboren Vaderland nu sterker dan ooit begint te herleven; en met u aan te wijzen, 1) wat Vaderlandsliefde is; 2) op welke gronden zij als eene deugd mag aangeprezen worden; 3) en hoe een braaf burger dezelve behoort te betoonen, - hoop ik, in den geest onzer Maatschappij, nog iets te zullen mogen toebrengen Tot Nut van 't Algemeen.
I. Vaderland! Heilige en dierbare naam! Waar is de weldenkende en gevoelige mensch, wien gij niet liefelijk in de ooren klinkt? Het Vaderland toch is onze geboortegrond; het is die plek der aarde, waarop wij, schoon wij er geen duimbreed lands door erfenis of aankoop bezaten, in ons gevoel een onvervreemdbaar regt van eigendom hebben, ons wettig erf, ons land.

{==186==} {>>pagina-aanduiding<<}
Daar hebben wij het eerste levenslicht aanschouwd; daar zijn wij, onder de teedere moederlijke zorg, opgewassen; daar leerden wij onze eerste en dierbaarste betrekkingen kennen en gevoelen; aan dien grond zijn de onvergetelijkste herinneringen, van onze kommerlooze en onschuldige jeugd, van onze jeugdige makkers, van onze vroegste werkzaamheid, van onze onvergetelijke ouderen, van alle onze waarde bloedverwanten, onafscheidelijk verbonden. Het Vaderland is toch dat land, van hetwelk, als staatkundige Maatschappij beschouwd, onze geboorteplaats een wezenlijk deel is: zoo vele gewesten, steden, dorpen en gehuchten, als er in eenen Staat zijn, maken met elkander het Vaderland uit; en onze geboorteplaats zou dat niet zijn, wat zij is, zonder hare betrekking tot den Staat: zonder die, zouden wij daar welligt niet geboren zijn. Van daar, dat, naarmate wij ons verder van het land onzer geboorte verwijderen, het gevoel van onze betrekking tot den geheelen Staat, waartoe de plaats onzer geboorte behoort, alwaar dezelfde wetten geëerbiedigd worden, dezelfde zeden heerschen, dezelfde taal gesproken wordt, zich levendiger ontwikkelt. De Amsterdammer en de Geldersman, de Rotterdammer en de Vries, als zij elkander in vreemde gewesten ontmoeten, gevoelen, dat zij landgenooten, dat zij Nederlanders zijn. Welk eene muzijk is dan hunne moedertaal in hunne ooren! Zij spreken, en zijn onverzadelijk in het hooren spreken over dierbare voorwerpen: dat zijn de laatste berigten, hoe onbeduidend ook, uit het lieve Vaderland; of, bij gebreke daarvan, zijn zij onvermoeid in het herhalen en onderling mededeelen van welbekende oude voorvallen, gebruiken en zeden. Met wat onverschilligheid zien zij nu al de heerlijkheden der kunst en pracht, al de schoonheden der natuur zelve, in het land van hun tegenwoordig verblijf, over het hoofd! Hier hebben zij geen deel aan; dit land behoort hun niet toe; deszelfs wetten bestaan niet te hunnen voordeele; de zeden zijn hier de hunne
niet;

{==187==} {>>pagina-aanduiding<<}
de hun als aangeborene taal is hier onbekend; de Vorst of Regent is hier hun vader, ieder ingeborene hun broeder niet.
Gij ziet, G.T., dat de Vaderlandsliefde, uit zulk een oogpunt beschouwd, een zinnelijk gevoel is, eenigermate verfijnd, maar in zinnelijke begrippen en aandoeningen zijnen grond hebbende. En inderdaad heeft dat dankbare gevoel zelf voor onzen geboortegrond, hetwelk bij de gedachte aan de plaats, waar wij het aanwezen ontvingen, in den boezem oprijst, zijnen oorsprong in onze zinnelijke natuur, die onze aanschouwingen en begrippen aan tijd en plaats verbindt. Van daar, dat dit gevoel zich zoo algemeen in alle rassen en stammen van het menschelijk geslacht openbaart. De arme Groenlander, in onze beschaafde maatschappij overgevoerd, smacht, te midden van de gemakken en den overvloed, naar zijne eeuwige ijs- en sneeuwvelden, naar zijn beerenvet en traan; de Esquimo en de Vuurlander wil zijne armoede en ellende voor onzen overvloed en weelde niet verruilen. Zou nu de Vaderlandsliefde, als zulk een zinnelijk gevoel zelfs, te wraken zijn? Is zij niet in de menschelijke natuur en in Gods verordeningen, die gewild heeft, dat de geheele aarde bewoond zoude zijn, ontwijfelbaar gegrond?
Maar in een redelijker en eerwaardiger licht vertoont zich de Vaderlandsliefde, die in de dankbare erkentenis van maatschappelijke zegeningen haren grond heeft. Deze is niet aan alle, beschaafde en onbeschaafde, volken gemeen, maar veeleer de eigendom dergenen, die op gemelde zegeningen prijs weten te stellen. Twee van dezelve zal ik slechts opnoemen, welke mij toeschijnen de eerste en voornaamste voordeelen van het maatschappelijk leven te zijn, en ons dus allermeest tot dankbaarheid aan het Vaderland te verpligten: zij zijn onze opvoeding en onze bescherming. Met de opvoeding bedoel ik bepaaldelijk de verstandelijke en zedelijke, zoo gij wilt onze beschaving, of dat gedeelte der opvoedinge, hetwelk den mensch van het dier onder-
{==188==} {>>pagina-aanduiding<<}
scheidt. Immers schijnt het, dat onder de allerruwste stammen, bij de bijkans geheel ontaarde en verdierlijkte Vuurlanders zelve, de natuurlijke opvoeding, of liever de eerste ver zorging van het kroost, niet volstrekt kan verwaarloosd worden: maar hierdoor zijn zij boven de meeste diersoorten niet verheven. De zedelijke opvoeding is eene vrucht der beschaving, en deze is de dochter van het maatschappelijk leven. Maar eene staatkundige inrigting, eene regering en wetten, zijn de grondslagen der Maatschappij; en juist de vereeniging van eene menigte menschen, binnen bepaalde grenzen, maakt een Volk en Vaderland uit. Al wie nu de voordeelen dier verstandelijke en zedelijke vorming, die het edele deel der menschelijkheid in hem ontwikkeld, en welke hij aan zijne opvoeding te danken heeft, op prijs stelt, gedenkt met erkentenis aan het bestaan, de wetten, de zeden en de geheele huishouding zijns Vaderlands, waaraan hij het te danken heeft, dat hij mensch, dat hij zijner menschelijkheid bewust is, en dat hij niet als een wild, ongezellig en ongevoelig dier in de wouden omzwerft. - Dezelfde erkentenis zijn wij verschuldigd aan de bescherming, welke het Vaderland ons verleent.
De eerste oorsprong der Maatschappijen mag wel het gevoel van de zwakheid der enkelen, van de zwakheid van ieder tegen allen, geweest zijn. De menschen vereenigden zich, voor hunne veiligheid; en deze is nog heden het eerste oogmerk der staatkundige inrigtingen. Aan haar zijn wij de bescherming van onze personen en wettige bezittingen tegen alle geweld en overlast verschuldigd. Verbeeldt u, wat ons leven zijn zou, zonder die bescherming! Een staat van gedurigen oorlog tusschen allen; eene aaneenschakeling van geweld en argwaan, van listige overvallen en bloedige wraaknemingen. Ja, zonder regeringen en wetten moest het menschelijk geslacht spoedig verloren gaan. En men wane niet, dat dit ten voordeele der Vaderlandsliefde niets bewijst, alsof het gansche menschelijk geslacht onder ééne regering, en als in één Vaderland, zou

{==189==} {>>pagina-aanduiding<<}
kunnen vereenigd worden. De ondervinding van alle eeuwen heeft geleerd, dat Rijken en Staten, die door verovering en geweld tot eene onmatige grootte aanwassen, weldra onder hunne eigene zwaarte bezwijken en te gronde gaan; en door eigene ervaring weten wij, dat er wel eene zekere mate van grootte vereischt wordt, om eenen staat middelen tot verdediging en aanzien in het oog der naburen te geven; maar dat in zeer groote rijken en heerschappijen de belangen en welvaart van kleine gewesten, en veelmeer van bijzondere personen, aan de staatkundige bedoelingen van den Regent koelbloedig worden opgeofserd. In Staten van middelmatige uitgestrektheid heest de stille en ijverige burger de meeste kans op een ongestoord genot van veiligheid, rust en welvaart.
Eindelijk, de Vaderlandsliefde, in den edelsten zin, is reine, algemeene Menschenliefde, op onze naaste betrekkingen toegepast. Dat is zij, voor zoo verre de ware Vaderlander zijnen geboortegrond juist daarom bemint, omdat die almede de voedster en aankweekster is van alle nutte en schoone oefeningen, welke het menschelijk geslacht vormen, veredelen, en meer en meer tot deszelfs verhevene bestemming opleiden. Dat is zij, omdat de ware liefhebber des Vaderlands zijne medeburgers als broederen, d.i. als medegenooten zijner natuur, bemint, zich over hunnen welstand en de menigvuldige middelen ter bevordering van menschengeluk, welke de maatschappelijke inrigting aanbiedt, van harte verblijdt, en, in al zijne werkzaamheden en bemoeijingen, geen edeler, geen begeerlijker doel kent, dan, met den bloei en welstand des Vaderlands, het geluk der menschheid te bevorderen.
En dit brengt mij tot (II) de tweede hoofdzaak mijner Redevoering, waarin ik moet aantoonen, op welke gronden de Vaderlandsliefde als eene deugd aanprijzing verdient.
Immers alle gronden zijn daartoe niet even deugdelijk. Wie ziet niet, dat die gehechtheid aan den vaderlijken

{==190==} {>>pagina-aanduiding<<}
grond, die louter uit de zinnelijkheid geboren schijnt, den naam van deugd niet waardig is? Wij hebben dezelve welligt met de meeste dieren gemeen; en zeker wordt zij even sterk en algemeen bij de ruwste en onbeschaafdste, als bij de edelste volksstammen aangetroffen. Maar er is nog een ander oogpunt, waaruit de Vaderlandsliefde dikwerf beschouwd wordt, en zij zich, ten aanzien der zedelijkheid, ten minste in eene dubbelzinnige gedaante vertoont. Daarover zal ik eerst kortelijk eenige aanmerkingen in het midden brengen, en daarna den waren grond opgeven, op welken de Vaderlandsliefde, mijns inziens, behoort aanbevolen te worden.
1. Dikwijls, zeer dikwijls, wordt eene Vaderlandsliefde geroemd en toegejuicht, die met de ware Zedekunde in het algemeen, en met de reine Menschenliefde in het bijzonder, naar mij dunkt, in regelregten strijd staat. Bij deze onbedachtzame bewonderaars van het ongemeene en heldhaftige is Vaderland en Volksroem een afgod, waaraan men niet schroomt de teederste betrekkingen, en de heilige pligten der menschlievendheid, op te offeren. In het oog van den onzijdigen beschouwer kan de daad van brutus, die zijne zonen, als schuldige offers der regtvaardigheid, met een koel gelaat en onverbiddelijk gemoed, ter dood liet brengen, twijfelachtig schijnen; de onbuigzame gestrengheid van den Romeinschen Veldheer, die eenen heldhaftigen zoon te gelijk voor heldenmoed beloonde en om de overtreding eener krijgswet, in ons oog door de behaalde zege vergoed, met den dood strafte, kan bezwaarlijk zijne volle goedkeuring verwerven: maar zeer zeker wraakt en verfoeit hij eene Vaderlandsliefde, die onregtvaardigheid en liefdeloosheid tegen andere volken tot heerschenden karaktertrek, en niets dan blinkenden roem ten doel heeft. Laat een' beminnaar zijns Vaderlands trotsch zijn op hetgeen zijn volk en land waarlijk eer aandoet, vooral, zoo hij, door nuttige medewerking, op een deel dier eere wettige aanspraak heeft: dat hij boge op de braafheid en goede

{==191==} {>>pagina-aanduiding<<}
trouw, op de nijverheid, op den heldenmoed zijner landgenooten, zoo daarop te roemen valt; hij prijze de wijsheid der staatsregeling, de goedheid en liefdewaardigheid van den Vorst, den roem der groote mannen, den rijkdom van den grond zijns Vaderlands; en men beschouwe het met toegevendheid, het worde goedgekeurd, zoo hij hierin de mate der waarheid eenigzins te buiten gaat: maar de zoo hoog geroemde vaderlandsche deugden der Grieken en Romeinen, die alle volken buiten zich met den verachtelijken naam van barbaren bestempelden, en zich niet slechts alle omegtvaardigheden en verdrukkingen tegen dezelve veroorloofden, maar zelfs, in het uitbreiden van de magt huns Vaderlands, ook ten koste der heiligste regten, hunne hoogste deugd schenen te stellen, is bij den vriend van waarheid en regtvaardigheid in verfoeijing. Kortom, alle vermeende Vaderlandsliefde, die in eenen zotten volkshoogmoed, in bekrompenheid van verstand en hart, haren grond heeft, en meestal in een blind vooroordeel, woesten haat en schandelijke onregtvaardigheid tegen andere volken, zich vertoont, kan zich, aan den vriend van waarheid en deugd, van geene zijde als aanprijzenswaardig voordoen.
2. De ware liefde des Vaderlands is dan alleen van die zijde aan te prijzen, van welke ik u dezelve straks reeds in haar edelste licht vertoonde; als betooning van reine en algemeene menschenliefde, op onze naaste betrekkingen toegepast.
a. In dezen zin is de liefde des Vaderlands volkomen bestaanbaar met het elders hooggeroemde, en in zekeren zin prijzenswaardige, Wereldburgerschap. Niet, dat wij los genoeg zijn van den voorvaderlijken grond, om te kunnen zeggen: ‘mijn Vaderland is, alwaar het mij wél is:’ maar onze betrekking tot alle menschen, van alle volken en geslachten, is immers onloochenbaar: allen te zamen maken wij met hen een groot gezin uit; allen zijn wij, door gemeenschap van oorsprong, natuur, afhankelijkheid, behoeften, vermo-
{==192==} {>>pagina-aanduiding<<}
gens, aanleg en bestemming, broeders; en uit die betrekking vloeit de pligt der liefde jegens allen voort. Maar dewijl wij zelden in de gelegenheid zijn, om dezen algemeenen pligt, anders dan in een' ontkennenden zin, te volbrengen, door, b.v., geenen laaghartigen haat of bekrompen vooroordeel tegen eenig volk te koesteren, niemand, om zijne afkomst of volkszeden van onze hulpvaardigheid uit te sluiten; en daar er, onder de vele millioenen, ik zal niet zeggen in het eene werelddeel, maar zelfs in het eene land, bij vergelijking slechts weinige enkelen eenige gemeenschap met de bewoners van het andere hebben, - bewijst de ware wereldburger zijne algemeene menschenliefde, in de betrachting, dagelijks aan zijne landgenooten, met welke hij in duizendvoudige betrekkingen staat. Want het stelsel van een ondeelbaar wereldrijk, hetwelk men waant, dat aan alle twisten en oorlogen een einde maken, en alle zonen der aarde broederlijk vereenigen zou, maar waarmede inderdaad eene ontelbare verscheidenheid van geaardheden, zeden, wetten, bedrijven, werkzaamheden en belangen, en met dezelve zoo vele middelen ter beschaving en volmaking van het menschelijk geslacht, gewelddadig moesten verbroken worden, is al te hersenschimmig, om eene ernstige wederlegging te verdienen. Een verstandig Cosmopoliet is derhalve een braaf, ijverig en opregt Patriot.
b. Maar hoe veel hooger klimt de echte Vaderlandsliefde bij ons in waarde, als wij zien, dat zij een edele tak is dier reine en verhevene liefde, die ons in het Goddelijk Evangelie, als onze eerste pligt, zoo duur wordt aanbevolen! Want, na al het gezegde, zal niemand zich wel meer verwonderen, dat hij de liefde tot het Vaderland, in de Schriften des N.V., nergens uitdrukkelijk aanbevolen vindt. Zoo het toch de heilige pligt der Christenen is, elkanders lasten te dragen, te zien, niet een iegelijk op het zijne, maar ook op hetgeen des anderen is, en al wat regtvaardig, al waarin eenige deugd en lof is, te bedenken en te doen;

{==193==} {>>pagina-aanduiding<<}
dan is het buiten bedenking, dat de ware Vaderlandsliefde in deze liefde is opgesloten. Of zoo iemand nog twijfelen mogt, hij hoore een' grooten Dienaar en Afgezant van den heiligen jezus de ernstigste betuigingen van liefde en verkleefdheid jegens zijn volk doen, hetwelk hij zijne maagschap, zijne broederen naar het vleesch noemt, voor welke hij zijn leven wilde opofferen; en hij zie in dien Heilige zelven het volmaaktste voorbeeld van reine Vaderlandsliefde. ‘Ja, heilige jezus! Uvereeren wij als het volmaakte voorbeeld van liefde tot de broederen. Als wij U, den getrouwen herder, u allereerst zien vervoegen tot de verstrooide schapen van het huis Israëls; als wij U het land zien doorgaan, goeddoende aan allen; als wij U het verval van uw volk en Vaderland zien ter harte nemen; als wij U over het naderend onheil van dat Vaderland zien weenen en hooren weeklagen: dan erkennen wij in uwe reine Vaderlandsliefde het toppunt en de volmaking dier verhevene deugd, welke Gij door leer en voorbeeld der wereld hebt willen aanprijzen!’
III. Ons schiet nog overig aan te wijzen, hoe wij deze zoo edele Vadenlandsliefde moeten betoonen.
In het algemeen is ieder inwoner des lands ten duurste verpligt, om naar zijn uiterste vermogen deszelfs bloei en welvaart te bevorderen. Verwacht niet, dat ik eene dorre lijst van alle pligten, hiertoe behoorende, zal voorlezen, hetwelk voor uwe aandacht vervelend, en overtollige tijdverspilling zijn zou. Liever spreek ik nog, met onderscheiding, van eenige uitstekende pligten, die, in verschillende omstandigheden en betrekkingen, bovenal tot de ware liefde des Vaderlands behooren.
1. In alle tijden is het, voor alle burgeren en inwoneren des lands, de eerste pligt, gehoorzaamheid te bewijzen aan de Overheid. Al wie in dezen pligt te kort schiet, of dien moedwillig overtreedt, hoe kan hij voorwenden het Vaderland te beminnen, welks bloei en welvaart, door de vaardige uitvoering van de be-
{==194==} {>>pagina-aanduiding<<}
velen der oppermagt, alleen geregeld kan en moet bevorderd worden? Ik zal wel niet beweren, dat deze pligt van gehoorzaamheid volstrekt onbepaald is; want, schoon wij de Overheid houden voor Gods dienaresse, weten wij echter, dat, als er ongelukkig een strijd tusschen die twee is, men God meer moet gehoorzamen dan de menschen: maar niemand wane ligtelijk, dat er zulk een strijd plaats heeft; en al wie, uit geestdrijverij, baatzucht of onwil, zoo lang de bevelen der wereldlijke oppermagt niet openbaar tegen regt en rede aandruischen, zijne gehoorzaamheid aan haar onttrekt, maakt zich schuldig aan verraad tegen het Vaderland. Bij dit algemeene voeg ik nog de verpligting, om zijn deel in de gemeene lasten getrouwelijk te dragen: eenen pligt, waarvan de overtreding door duizend voorwendselen vruchteloos verontschuldigd wordt, maar die als eene openbare onregtvaardigheid jegens het algemeen, eene schandelijke ondankbaarheid voor genotene veiligheid en bescherming, en verzaking van alle Vaderlandsliefde, met de zwartste kool verdient gebrandmerkt te worden. - Denkt bij dit algemeene nog aan den pligt van iederen burger, om door eenigen arbeid, met de vermogens en krachten van ziel of ligchaam, zijnen medeburgeren nuttig te zijn, de voortbrengselen der natuur, of de voorwerpen van kunst, of het vertier van beide, te vermeerderen, of nutte kundigheden onder zijne landgenooten te verspreiden; en eindelijk aan den pligt, om in zijnen handel en verkeer eenen iegelijk zoo te doen, als hij zelf mag verlangen behandeld te worden; en gij hebt eene algemeene schets der verpligtingen, welke de Vaderlandsliefde, in gewone
tijden, allen burgeren oplegt.
2. Maar er kunnen tijden van gevaar komen; en dan eerst onderscheidt zich de echte Vaderlandsliefde, door het gewillig volbrengen van moeijelijker pligten.
Dan komt te pas getrouwheid aan den Vorst of anders wettigen Regeerder, eene getrouwheid tot in den dood. Hij toch is de Vader des lands: zou de Vader-
{==195==} {>>pagina-aanduiding<<}
landminnaar hem dan kunnen verlaten, door wien hij, van zijne jeugd af, hij en de zijnen en al zijne medeburgeren, zoo vele zegeningen genoten hebben; die hen allen tot nu toe beschermde; en die niet voor zijn persoonlijk belang, maar door het voorstaan en beschermen van den Staat, in de tegenwoordige ongelegenheid geraakt is?
Dan komen er opofferingen te pas. Wat zeg ik, opofferingen? Neen, niets, dat hij kan toebrengen, is voor hem eene opoffering; daar hij, met den ondergang van Vorst en Vaderland, alles, wat hem in de wereld dierbaar is, acht te verliezen. Dan heeft hij alles veil, zijn goed, zijn leven, zijne kinderen: nu heeft zijne verpligting, om al wat hij kan te geven, geene perken. Want hier is de proef van de echtheid zijner Vaderlandsliefde, zijner werkdadige menschenliefde. Zoo het ooit te pas komt, hier gebiedt de liefde, voor de broederen het leven te stellen; en de ware wereldburger, d.i. de Christelijk-denkende Vaderlander, acht zich genoeg beloond, zoo hij, al is het met verlies van goed, gezondheid, leven of kinderen, in het geluk, om het Vaderland te redden, en eene zon van blijde hope voor het volgende geslacht te doen opgaan, deelen, en alzoo zijne dure schuld aan zijne broederen, aan het Vaderland, betalen mag.
En het is geene opgewondene geestdrift, die dus spreken doet. Deze pligten vloeijen uit den pligt der algemeene liefde, en der liefde tot het Vaderland, onmiddellijk voort. Zouden er echter van zulk eene werkzame, alles opofferende Vaderlandsliefde niet dan schaars voorbeelden zijn aan te wijzen? Leeft dan niet de roemwaardige regulus onsterfelijk, in het vereerend aandenken van allen, die trouw, standvastigheid en grootheid van ziel weten te waarderen? Hebben wij, gelukkige Nederlanders, de namen van hambroek en herman de ruiter, of den zwaren worstelstrijd onzer kloekmoedige voorvaderen, de onverschrokkene standvastigheid van van der werf,

{==196==} {>>pagina-aanduiding<<}
de volharding van Leidens burgerschaar, de dapperheid der Haarlemmers en Alkmaarders, en ontelbare betooningen van heldenmoed en onbezweken trouw, - hebben wij die, of zullen wij die ooit kunnen vergeten? Ziet ook in deze belangrijke dagen duizenden uit alle Staten van het naburige Duitschland, vooral uit het gelukkig verloste Pruissen, vrijwillig ter verdediging van Vorst en land toestroomen; en de laaghartige Egoist, die geene liefde kent, dan voor zijn aangebeden zinnelijk bestaan, verberge zich, met een schaamtevol zwijgen, in het duister!
Zoo heb ik u dan eene flaauwe schets gegeven van de Liefde tot het Vaderland; eene schets, welker menigvuldige gebreken ik hoop dat door uwe deelneming in het onderwerp eenigermate mogen bedekt worden. Heil ons immers, waarde Landgenooten, dat wij weder van een Vaderland, en van Vaderlandsliefde, kunnen spreken! Heil ons: wij hebben ons Vaderland weder verkregen! Onlangs, zeer onlangs nog, was Nederland uit de rij der Staten uitgewischt; toen ging onze naam verloren; ons goed en nog achtenswaardig volk werd verdrukt en verlamd, deszelfs karakter en zeden en taal, en al wat het als volk onderscheidde, zocht men te verbasteren, te vernietigen en uit te roeijen: dat alles, ons bestaan, onze naam, ja wij zelve, zijn aan onszelve teruggegeven; en, o wonderbare uitkomst! met ons staatkundig aanwezen, werden wij, door grootmoedige Bondgenooten, in onze eer, en tot de middelen ter herkrijging van ons volksgeluk en der vernielde welvaart, hersteld. Maar hetgeen het geluk onzes tijds ten toppunt voert, is het herstel, neen veel meer, het is de veel hoogere verheffing van het Huis van oranje, in ons herboren Vaderland. Onder de Souvereine regering van onzen welbeminden Vorst, opent zich voor ons het uitzigt op een geruster, onafhankelijker, inwendig sterker en naar buiten geëerbiedigder staatkundig aanwezen, dan onze gelukkige vaderen zelve, behoudens al de zegeningen

{==197==} {>>pagina-aanduiding<<}
van hunnen tijd, gekend hebben. Bezitten wij dan weder een eigen Vaderland; zijn welvaart, voorspoed, orde, vrijheid, en een gerust genot van de vruchten onzer vlijt, begeerlijke dingen; wenschen wij het goede voor onze landgenooten, bekenden en vrienden; gevoelen wij voor ons geslacht en onze maagschap, ja gevoelen wij voor onze kinderen en nakomelingschap, eenige liefde; stellen wij eenig belang in het geluk der menschheid, in de beschaving en zedelijke volmaking van het menschelijk geslacht onder ons: dat wij dan deze edele Vaderlandsliefde, (want dat is dit alles) in de getrouwe en ijverige betrachting der aangewezene pligten, betoonen; en uit ons midden zij gebannen, al wie daartoe niet bereid is! Bovenal, zoo er opofferingen van ons geëischt worden: o, laat ons toezien, dat de edele Vaderlandsliefde, de ijver en de kloekmoedigheid der Bondgenooten ons tot geen beschamend verwijt verstrekken! Het is nog slechts om eene korte worsteling te doen; ziet ons nu reeds in het bezit van een grooter heil, dan de hoogst gespannen hoop zich voor weinig tijds kon voorstellen: maar dan, als deze laatste strijd zal doorgestaan zijn, dan mogen wij ons van deze pligtsvolbrenging voor ons en voor vele volgende geslachten, onder Gods zegen, de schoonste vruchten beloven. En, bedrieg ik mij niet, zoo zal de Maatschappij Tot Nut van 't Algemeen, zoo echt vaderlandlievend in aanleg en werkzaamheden, Maatschappij, die nooit met eenige factie zelfs in de verste betrekking stond, maar altijd vele braven van verschillende denkwijzen in haren boezem vereenigde, eene der hechtste zuilen worden van het geluk van dit en volgende geslachten.
Dat heil geve God aan het Vaderland, dien roem aan deze Maatschappij!


{==198==} {>>pagina-aanduiding<<}

Iets, over het gebruik van de digitalis purpurea (rood vingerhoedskruid) in de hydrops, of waterzucht. Door P.W. Keuchenius, Med. Doct. te Schoonhoven.

Onder de ziekten, die den mensch het zwaarste folteren, en bijzonder dikwerf op onzen vaderlandschen bodem zich vertoonen, behoort voorzeker de Hydrops, en derzelver bijzondere wijzigingen of soorten.
Het is hier geenszins ons oogmerk, eenigzins te treden in een meer- of minder uitvoerig onderzoek omtrent de natuur dezer ziekte, en nog minder, het rijk der hypothesen met eene nieuwe te vermeerderen, neen! ons doel is alleen, het Geneeskundig Publiek van nieuws opmerkzaam te maken op een middel, dat ons in deze wreede ziekte herhaalde reizen de uitstekendste diensten bewezen heeft, en ons alzoo tot deze mededeeling noopt.
Het is buiten kijf, dat de Digitalis purpurea weinig in deze ziekte gebezigd wordt, niettegenstaande den grooten lof, (om slechts een paar Mannen van klassisch gezag uit onze Landgenooten te noemen) door de Hoogleeraren voltelen en ypey aan dezelve gegeven; van welken de laatste, ten blijke van haar bijna wonderdadig vermogen, getuigt, dat men op derzelver gebruik soms den onderbuik moet omzwachtelen, even als na eene volbragte Paracenthesis; zoo snel en gelukkig is soms hare werking. Bij den Hoogleeraar voltelen vindt men eene lijst van verschillende Geneeskundigen, bijzonder Engelschen, die het gebruik van deze plant ten sterkste aangeraden hebben; men zie Pharmacol., pars 2, pag. 365: onder deze wordt ook opgeteld eene Verhandeling van den zoo verdienstelijken Rotterdamschen Geneesheer h. van den bosch, welke ik, tot mijn leedwezen, niet bezittende, niet heb kunnen vergelijken. Onder de

{==199==} {>>pagina-aanduiding<<}
Buitenlanders zie men, hetgene de Hoogleeraar joseph frank van dit middel getuigt, en zijne Act. Instst. Clin. Wiln. ann. 1. pag. 114 et seqq., en horn, Handbuch der Practische Arzneymittellehre, pag. 493 et seqq. Bijzonder wordt alhier dit middel aangeprezen in de Mania: ook ik heb dit middel daartegen beproefd, maar ik moet bekennen met geen de minste goede gevolgen; edoch was bij mij de Mania gevolg van Apoplexie; ik verwachtte dus, om redenen, hier niet in 't breede te vermelden, weinig goeds van 't zelve, maar heb mij, om dit nog met een woord aan te merken, met het beste gevolg van de Electriciteit bediend; mede een middel, dat tegenwoordig minder wordt aangewend, dan wel voor onze kunst te wenschen ware.
Het is zekerlijk de vireuse natuur van deze plant, die de meesten onzer Geneeskundigen van derzelver gebruik tot hiertoe meestal heeft terug gehouden; dan, wien is het onbekend, dat het juist in die ziekten is, die door en van zichzelve het minst tot den normalen staat der gezondheid terugkeeren, dat men de meeste hulp bij de zoogenaamde Venena vindt: het zijn juist deze, die, door eene bijzondere, ons geheel onbekende kracht, den abnormalen toestand van ons dierlijk organismus schijnen te kunnen te regt brengen: het is dus juist hier, dat de Geneeskunde zich in hare schoonste kracht vertoont, en het onderscheid blinkt tusschen den heilloozen Gifmenger, die op zijnen sluipweg het leven verwoest, en den geoefenden Arts, die den gefolterden mensch van zijne kwalen verlost. Met de noodige voorzigtigheid gebruikt, heb ik nimmer eenige kwade gevolgen van dit middel bespeurd, of, zoo al eenige verduistering der oogen, ligtheid in 't hoofd, duizeligheid, en wat dies meer zij, zich opdeed, dezelve dadelijk doen ophouden, door het Aq. Menth. pip. met eene dosis van de AEth. sulph. alcoh., ter zijde stelling van het geneesmiddel voor 't oogenblik, en vermindering der dosis daarna: gewoonlijk verbind ik

{==200==} {>>pagina-aanduiding<<}
reeds genoemde middelen aan het gebruik dezer bladen, vooral wanneer de gevoeligheid der maag reeds bij zachtere middelen, als daar zijn de verschillende praeparaten der Squilla, mij de strengste voorzigtigheid gebood. Bij sterkeren laat ik slechts eene zuivere infusie van de folia Digitalis purpurea gebruiken, met bijvoeging van een weinig Rad. Liquir. voor den smaak; zelfs bij volwassenen begin ik met 1½ scrupel, als b.v.
℞ Fol. Digit. purpur. recent. sicc. ℈ iβ

Rad. Liquir. consc. Ʒij

Inf. l.a. ad col. ℥xii

Adde colat.

AEth. Nitr. alcoh. Ʒij

m.d.

S. om de 2 uur een kopje.
Ik behoef niet aan te merken, dat de AEth. een zeer goed diureticum is; dan het is bovenal als cardiacum, dat dezelve alhier aanprijzenswaardig is.
Men klimme, naar bevind van omstandigheden, in de dosis van de Digitalis op, en, is 't noodig. kan men het in weinig tijds tot 2 à 3 drachma's brengen. Vreest men de gevoeligheid des patienten, zoo klimme men niet zoo hoog met de Digitalis, maar vereenige dit middel met andere gewone; bijzonder goede diensten zal men ontwaren van de Baccae Juniperi. Voldoet het middel aan het oogmerk, en zien wij de ziekte, onder 't gebruik deszelven, dagelijks verminderen, zoo vermindere men insgelijks de dosis, en men sluite de cuur met zachte stomachica en roborantia; bijzonder dienstig hiertoe heb ik den Vinum amarum bevonden, welke ons in de gelegenheid brengt om eene voedende dieet voor te schrijven. In alle de verschillende soorten der Hydrops heb ik dit middel uitnemend bevonden, zelfs in den Hydrocephalus van een zesjarig knaapje, bij 't welk de drukkendste toevallen door dezelve sterk verminderd zijn, schoon ook

{==201==} {>>pagina-aanduiding<<}
in dit geval geene volkomene genezing kon daargesteld worden. Hetzelfde moet ik zeggen van die gevallen, waarin ik de Hydrops pectoris vermoedde, waarvan de diagnosis intusschen altoos zeer moeijelijk blijft. In de Hydrops anasarca heeft dit middel in verscheidene gevallen de volkomenste genezing daargesteld; hetzelfde mag ik getuigen van de Ascites. Soms, gelijk men dit meermalen bij de Hydrops waarneemt, wordt wel door dezelve de ziekte verdreven, en toch verliest men den patient, en wel gewoonlijk door tabes of atrophia: men zij dus voorzigtig in de prognosis, ook wanneer het water snel vermindert, en de zieke overigens schijnt te beteren; het eerste, de tabes dorsalis namelijk, is mij voorgekomen voornamelijk het geval te zijn bij die genen, die door misbruik in Venere en Baccho in dit euvel vervallen waren; het laatste bij oude lieden, vooral vrouwen, hetgeen men immer te duchten heeft, wanneer men ziet, dat de eetlust vervalt, en weinig of bijna in 't geheel geene spijzen worden begeerd of genuttigd; hierin heb ik ook bijzonder eenig diagnostisch onderscheid tusschen de twee genoemde ziekten bevonden, dat anders zeker niet groot is: bij de tabes dorsalis, namelijk, blijft soms eenige eetlust. Het komt alhier niet te pas, het oorzakelijke van deze treurige verschijning op te geven; genoeg zij het, op dezelve opmerkzaam te hebben gemaakt, opdat niet, door eene aanvankelijke beterschap verschalkt, de Geneesheer zijnen zieken het leven belove en soms onverwacht de dood in de plaats kome, en men dus stoffe geve aan onze Fransche naburen tot spotten met onze kunst: zeker durf ik stellen, dat dit in allen gevalle het gewrocht niet is der Digitalis, daar dit verschijnsel dikwijls gezien wordt dáár, waar geen grein van deze bladen gebruikt is; het
voldingendst bewijs, dat men verlangen kan. Wat de voorspelling aangaat, alles komt hier aan op den zoogenoemden praktischen zin van den Arts; eene onmededeelbare hoedanigheid, die alleen aan het ziekbed kan verkregen worden, en ons

{==202==} {>>pagina-aanduiding<<}
daar reeds iets doet vermoeden, hetgeen onze zintuigen nog niet duidelijk kunnen waarnemen. Tot leiddraad strekke hier toch vooral de hoedanigheid van den pols, die, gelijk van elders bekend is, immer door dit middel vermindert in snelheid; blijft deze snel en klein, zoo zij men voorzigtig in zijne uitspraak, niettegenstaande de zieke de meeste beterschap gevoele; dit komt alleen door het aangenaam gevoel van verligting, dat dezelve bespeurt van 't mechanisch gewigt der vloeistoffe, die door 't gebruik dezer plant wordt afgedreven. Voorts geven ons de beginnende verschijnselen van indigestie en atrophie alsdan genoegzame treurige zekerheid.
Ik zal den geneeskundigen Lezer alhier niet vermoeijen met de opgave van verscheidene historiae morborum, dit stuk rakende; de ziekte komt menigvuldig voor; men zie en beproeve dus zelf. Aardig en juist ter snede brengen de geachte Schrijvers van Hippocrates Magazijn het zeggen van harles bij, dat eene bloote en eenvoudige ziekte-beschrijving op niets meer aanspraak kan maken, dan op de waarde en het belang van eene amusante Geneeskundige Nouvelle; men zie D.I. St. 1. bl. 45. Wanneer ik door de mededeeling van de resultaten, die voor mij uit dezelve zijn voortgevloeid, eenige mijner Kunstgenooten, die met mij het dikwerf zoo moeijelijke pad der Praktijk bewandelen, mogt hebben aangemoedigd tot het vrijmoediger gebruik van deze inlandsche plant, die des zomers menigvuldig in onze tuinen wast, en hierdoor tot het te hulp komen van éénen armen waterzuchtigen lijder mogt hebben medegewerkt, zal ik mijn oogmerk volkomen bereikt hebben.


{==203==} {>>pagina-aanduiding<<}

De koningin der beide Sicilien.

(Naar het Fransch.)

De spoedige dood van Koningin carolina is veroorzaakt door de kwade tijdingen, welke zij ontving ten aanzien der veranderinge van Engelands gezindheid omtrent hare terugvordering des troons van Napels; zij had reeds het verdriet gehad, Oostenrijk ridderordes te zien wisselen met Koning joachim. De Vorstin sloot zichzelve op in het eigen vertrek, waar zij ter wereld was gekomen, en gaf den geest voor de beeldtenis der groote maria theresia. Zij liet zeer verschillende herinneringen na bij hare dankbare vrienden en bij de slagtoffers harer staatkunde; zij had gewis een gevoelig hart, eene weldadige ziel, schoon zij te Napels in 1798 gruwelen heeft doen bedrijven, die de namen van....... voor altijd hebben onteerd; (*) zij stelde ongelukkiglijk geene palen aan haren haat tegen de deelgenooten der republikeinsche beginselen. Zichzelve gelijk in haar stelsel, bewonderde zij in napoleon het bolwerk van het despotismus; zij verfoeide de Engelsche Constitutie; en toen Lord bentinck den Siciliërs het bevel gaf op de Londensche wijze vrij te zijn, besloot de Koningin zich veeleer in de armen van den Keizer der Franschen te werpen. Hare onderschepte briefwisseling bewezen hebbende, dat zij iets tegen de Engelschen brouwde, hielden dezen haar in zekeren zin gevangen; zij verbrak echter hare boeijen, en begaf zich over Konstantinopel naar Weenen; eene ongehoorde reis voor eene Koningin van zestig jaren. Alvorens met de Engelschen te breken, had zij haren tweeden

{==204==} {>>pagina-aanduiding<<}
Zoon, den Prinse leopold, met eene uitrusting tegen de kusten van Napels gezonden. De Prins kwam met weinig roems terug; de Koningin begaf zich, in eene ligte sloep, aan boord van het linieschip, dat hem voerde, en rigtte in het openbaar eene rede tot hem van den meesten nadruk. Deze stoute openhartigheid was haar bijgebleven tot het einde haars levens; zij heeft er eenige proeven van gegeven aan de Keizerin maria louiza. Deze Vorstin, hetzij uit smaak of gewoonte, spreekt altijd Fransch; de Koningin gaf zich opzettelijke moeite om Duitsch met haar te spreken, zeggende ‘dat zij hare moedertaal niet vergeten had, gedurende dat zij, niet dertig maanden, maar dertig jaren over een vreemd volk had geregeerd.’ Men verzekert, dat zij den kleinen Prins van Parma nooit heeft willen zien, en dat zij, hem echter hebbende aangetroffen, hem met den naam bestempelde van baviaan. Hare taal was intusschen nog minder krachtig dan hare daden. In 1805, eensslags verlaten door Oostenrijk, Engeland en Rusland, hielp zij zelve de Generaals damas en medici in het ontwerpen van een zeer stout en zeer wel verbonden plan van verdediging tegen de armee van joseph buonaparte; zij deed den Koning vertrekken, en bleef bij het besluit, zich onder de puinhoopen van haar paleis te begraven; doch zij zag zich bovendien door het Napelsche volk verlaten. Hare weldadigheid droeg hetzelfde karakter der geestdrift; zij beroofde zich, om jaargelden aan uitgewekenen te geven, wier trouw zij ondervonden had. Ontmoette zij op de straten van Palermo het H. Sacrament, aan eenen armen zieke gebragt, zij verzelde dikwijls den priester tot in het afzigtig verblijf der ellende, waar zij troost en hulp achterliet. Een oogenblik daarna, kocht zij dolken en pistolen voor het beruchte hoofd van partijgangers fra diavolo, die
eindelijk werd gevat op eenen belagchelijken togt, welks oogmerk was, lucien buonaparte op te ligten. Toen men hem te Napels ophing, werd een

{==205==} {>>pagina-aanduiding<<}
gouden standaard voor hem uit gedragen, welke men zeide door de Koningin zelve geborduurd te zijn. Deze Vorstin had misschien het geluk en den trots eener Duitsche natie uitgemaakt; maar zij regeerde over het ligtzinnigste, het volkaan-achtigste volk van den aardbodem. Toen men in 1798 de Parthenopesche Republiek te Napels had uitgeroepen, schreeuwde het gemeen: Morte al rè tiranno! viva il popolo sovrano! In 1802, bij de terugkomst des Konings, dacht hetzelfde gemeen zijne getrouwheid niet beter te kunnen doen kennen, dan al schreeuwende om 's Konings koets: Viva il rè tiranno! morte al popolo sovrano! De Napelsche troon is steeds te digt bij den Vesuvius.




Geschiedkundig overzigt, rakende Napoleon Buonaparte; door iemand, die hem sedert vijftien jaren van zeer nabij gekend heeft.

(Vervolg van bl. 173.)

Ik heb in een hedendaagsch werk over Engeland gelezen, dat de Protector zich slechts trapswijze, en zonder beraamd plan, had aan het hoofd der zaken gezet. Men zou hetzelfde van buonaparte niet kunnen zeggen; want naauwelijks was hij op het tooneel der wereld bekend, of reeds broeide zijn hoofd een gedeelte der ontwerpen, welke hij vervolgens heeft ten uitvoer gebragt. Ik zal, tot staving van dit beweerde, alleen het vermaarde antwoord aanhalen, dat hij den ongelukkigen (*) van damme gaf.
Eenige dagen na dien, toen hij op de Parijzenaars deed schieten, zeide van damme tegen hem: ‘Wat hebt gij daar gedaan! goed voor het oogenblik; maar ik weet niet, of gij niet te eeniger tijd reden zult vinden om daarover berouw te hebben.’ - ‘Loop!’ antwoordde buonaparte, ‘ziet gij niet, dat het mijn zegel is, hetwelk ik

{==206==} {>>pagina-aanduiding<<}
op Frankrijk heb gezet?’ - Dit antwoord was inderdaad het zegel zijner eerzucht.
Het was ter regtvaardiging van het oude Directoire noodig, dat iemand in staat ware om te bewijzen, dat het lot der staten onherroepelijk is bepaald, en dat alle menschelijke krachten dien loop niet kunnen stuiten; anders zullen de Directeurs zich nimmer regtvaardigen, van in buonaparte geenen oorlogsman gezien te hebben, die beroemd wilde worden tot welken prijs het ook ware, onverschillig bij wat volk of in welke luchtstreek. Zijn ontwerp tot eenen oorlog in Egypte zou de oogen van den ongeschiktsten staatsman hebben geopend; maar het stond vast, dat deze man de magt zelve zou in ontzag houden. Niettemin had hem de Generaal perignon reeds lang doorgrond: men zal zich herinneren, dat hij, hem den Directeuren aanbiedende, zeide: ‘Ik bied u een jong Officier aan, dien ik u bidde te bevorderen; want zoo gij hem vergeet, ken ik hem in staat om zichzelven te bevorderen.’ De strik, waarin het Directoire gevangen werd, was zoo slecht mogelijk bewerkt: het is genoeg, zulks aan de schranderheid des Lezers te onderwerpen, om hem van deze waarheid te overtuigen.
Na buonaparte's eerste overwinningen in Italië, bood Europa, schoon woedend geschokt, zijner eerzucht de onbeperkte loopbaan niet meer aan, welke hij vurig haakte te doorloopen.
Wat doet hij? Zijne zwervende blikken rigten zich op eene nieuwe wereld. De brandende zanden van Zara, de uitgebreide woestijnen van Afrika, niets houdt hem tegen: wie weet, waar hij zelf grenzen aan zijnen loop zette? Te vergeefs schreef hem desaix: ‘Het ontwerp is grootsch, zoo het uitvoerbaar is;’ hij hoorde naar niets; hij had groote plans gevormd; hij wilde ze ten uitvoer brengen; ongelukkig trof hij een bewind aan, even als hij gezind.
Hoe zou dit bewind geweigerd hebben een zoo uitgebreid ontwerp te bekrachtigen? De ontwerper had hetzelve overtuigd, dat, zoodra de Fransche vaan op de piramiden en spitsen van Egypte zou wapperen, de Engelschen, hunne koloniën, hunne manufacturen, hun handel, alles zou vernietigd zijn. ‘Ja, Directeurs,’ zeide hij, ‘ter naauwer nood zal ik meester zijn van Egypte en de woestenijen van Palestina, of Engeland zal u een schip van den eersten rang ge-
{==207==} {>>pagina-aanduiding<<}
ven voor een zak koorn.’ - ‘Slechts,’ schreef hij een andermaal aan het Directoire, ‘slechts onder een zoo wijs en zoo grootsch bewind, als het uwe, kon een eenvoudig soldaat, als ik, het plan ontwerpen, om den oorlog in Egypte over te brengen.’ Wie zou zich in eene zoo behendige vleijerij niet hebben laten vangen? En wie herkent hier de vos uit de fabel niet? Wat er van zij, het plan was stout en schitterend; gave God, dat het wijzer geweest ware, beter beredeneerd, en inzonderheid uitvoerbaar; maar hiernaar zagen onze brave Directeurs zoo naauw niet. Ook verkreeg een Korsikaan op het oogenblik veertigduizend dapperen, kunstenaars, geletterden, en eene schoone vloot, om dat alles op de oevers eener rivier over te brengen, wier bewoners niets met ons te schaffen hadden.
Iedereen kent de vruchtgevolgen dezer onderneming, waarbij de bloem der eerste overwinnaars van Italië omkwam. Zoo de asch van den ongelukkigen kleber kon herleven, welke geheime bijzonderheden zou hij ons niet mededeelen! Deze rampspoedige Generaal had buonaparte nooit meer dan oppervlakkiglijk verdacht van eene grenzenlooze eerzucht. Het was eerst na den opstand te Kairo, dat hij overtuigd werd, dat deze mensch slechts voor zich werkte.
De Generaal-en-Chef was woedend over den opstand der hoofdstad van Egypte, en inzonderheid over de veerkracht der inwoners, die, schoon te eenemaal geslagen, nog de bedreiging in den mond en den haat in het hart droegen. In een oogenblik van kwade luim ontsnapten hem deze woorden: ‘Het is gedaan; nooit zal een Europeaan hun voor langen tijd de wet geven; ik wilde, dat ik tweeduizend mijlen verre was.’ Deze uitval, waarin het personeel belang zigtbaar was, was kleber genoeg, om hem in het vermoeden te bevestigen, door hem opgevat, dat buonaparte in Egypte niet den voorspoed van Frankrijk, maar zijne eigen onafhankelijkheid, was komen zoeken. Ook zeide hij al lagchende aan zijne bijzondere vrienden: ‘Het zou een schoon schouwspel voor het heelal zijn, achttienhonderd jaar na jezus christus, een Korsikaansch burgermannetje Koning van Egypte en Jeruzalem te zien!’ Wat zou hij twee jaren later gezegd hebben, zoo hij aan het hoofd van eenig bevelschrift had gezien: ‘Napoleon de groote, Keizer der Franschen, Koning van Italië, Beschermer van het Rijn-
{==208==} {>>pagina-aanduiding<<}
verbond, Bemiddelaar van het Zwitsersch Bondgenootschap, enz!’
Sedert lang las kleber op het gelaat van den Generaalen-Chef de verschillende gevoelens, door welke hij geslingerd werd. Onze zaken stonden destijds bijna wanhopig in dat gedeelte der wereld. Reeds kon de Fransche dapperheid de talrijke en staag vernieuwde magt der Muzelmannen niet meer weerstaan.
Kleber meende den Generaal-en-Chef te moeten ondertasten omtrent zijne oogmerken en het lot des overschots van de armee. ‘Ik weet niet,’ zeide hij op zekeren dag, ‘op welke plans gij denkt; gij zijt niet kalm als naar gewoonte. Ik zoek uwe geheimen niet te doorgronden, maar ik kan niet nalaten mij overtuigd te houden, dat gij de overblijfsels van een leger, hetwelk gij-alleen hebt herwaarts gevoerd, niet aan zijn lot zult overlaten.’ - ‘Naar u te oordeelen,’ antwoordde hem buonaparte, ‘ben ik de aanlegger van deze onderneming; gij gaat verder, gij verwijt mij de rampen van het leger.’ ... ‘Ik ken u al te wel, om u niet voor den aanlegger der onderneming te houden,’ hernam kleber; ‘en ik ben te openhartig om het u niet te bekennen. Wat betreft om u alleen de schuld te geven, ik zal nooit vergeten, dat het Directoire u geenszins de uitvoering zoo gemakkelijk had moeten toestaan.’ De Generaal-en-Chef, rood van toorn, ging heen. Het was bij kleber, dat dit tooneel plaats greep.
Het bijzondere in deze zaak der onderneming op Egypte is, dat twee derden van Europa geloofd hebben, dat het een plan was, door het Directoire ontworpen, om den overwinnaar van Italië te bederven. Zoo de zaak waar geweest ware, zou het bewind de uiterste straf verdiend hebben; want veertigduizend man te doen vermoorden om het genoegen van een eenigen te bederven, zou van alle staatkundige misdaden de zwartste wandaad zijn geweest. Het was alreeds te veel, dezelven, zonder beraamd plan, in eenen wissen dood te hebben doen rukken.
Eene zeer eenvoudige, maar zeer treffende, aanmerking verbindt zich aan mijn onderwerp: zij is, dat de beroemde christoffel columbus van zijnen meester nooit twee slechte schepen kon verkrijgen, om voor hem eene nieuwe wereld te verwinnen; terwijl een gemeen burger van een klein

{==209==} {>>pagina-aanduiding<<}
eilandje zeer gemakkelijk van een bewind veertigduizend man der beste troepen ter wereld en eene talrijke vloot verkreeg, om voor hetzelve den haat te winnen van eene menigte volken, bij welken noch nieuwe gewesten, noch schatten te ontdekken waren. Zekerlijk was men in de vijftiende eeuw met de onderdanen en schatten van den staat minder verspillend. Andere tijden, andere zeden.
Alvorens Egypte te verlaten, kan ik mij intusschen niet wederhouden eenen trek van buonaparte aan te halen, van welken ik altijd gezocht heb mij reden te geven, zonder er toe te kunnen geraken. Inderdaad, deze trek is van een' zonderlingen aard. Zie hier denzelven. - Men bevond zich twee mijlen van Kaminieh. De Generaal, te midden van zijnen Staf, was reizende, gevolgd door een vijftigtal guides te paard. Te dezer plaatse gekomen, deed hij halte houden; men was vermoeid; ieder begaf zich in de schaduw, zoo veel dit mogelijk was. De Generaal alleen wandelde met een betrokken gelaat. Drie minuten later zagen wij hem niet meer; een heuveltje onttrok hem aan ons gezigt. Eensklaps hoor ik hem mij bij mijn' naam roepen, zekerlijk omdat ik de naaste bij hem was. Oogenblikkelijk begeef ik mij derwaarts; twee anderen volgen mij: de een was talbot genaamd, en de ander heette reguillot. De eerste gemeen guide, en de ander trompetter in hetzelfde korps: beiden leven nog, en de een woont te Parijs. Bij den Generaal gekomen, vroeg hij mij, of ik geld had: op mijn bevestigend antwoord, gebood hij mij hem te volgen; de twee guides volgden desgelijks. Tien schreden verder dan de kleine verhevenheid waren drie of vier hutten, eene van welke buonaparte het eerst binnentrad. Wij zagen, binnenkomende, eene zieke vrouw, liggende op eene soort van mat, gespreid over bladen, die, wanneer de zieke zich bewoog, een geweldig geruisch maakten. Zij had tot bedekking een stuk ongemeen wit katoenen lijnwaad. Alles in deze hut duidde behoefte aan, maar alles was tevens zindelijk boven mate. Naast het bed der zieke stond een meisje van omtrent zestien jaar. Schoon bruin, was zij inderdaad schoon; zij had geen voorkomen van verbaasdheid; zij bezag den Generaal van het hoofd tot de voeten. Nu vroeg hij mij, of ik
iets van haar patois kende; ik wilde hem neen antwoorden, toen reguillot het meisje in de

{==210==} {>>pagina-aanduiding<<}
landtale begon te zeggen, dat het de Generaal-en-Chef was, met wien zij sprak. Op deze woorden glimlachte zij, en kuste hem den arm tusschen den elleboog en de hand; zij wilde zulks herhalen, doch de Generaal wilde het niet gedoogen. Maar hij belastte reguillot, haar bijzonderheden omtrent de zieke en omtrent haarzelve te vragen. Wij vernamen, dat het moeder en dochter was; dat de moeder was ziek geworden van hartzeer, sedert haar éénige zoon de troepen van den Pacha djezzar gevolgd was; dat het jonge meisje wanhopig was van niet langer de noodige hulp en onderstand aan hare moeder te kunnen verschaffen, uit hoofde des volslagen gebreks aan de middelen. Het meisje, dat het onderwerp des gespreks vermoedde, biggelden de tranen langs de wangen. De Generaal nam haar toen in zijne armen, en kuste haar het voorhoofd op eene zeer treffende wijze. Ik stond ten uiterste verbaasd; want ik was nimmer getuige van iets dergelijks in hem geweest. Toen vroeg hij mij mijne beurs; ik gaf ze hem; hij opende ze: zij bevatte, in de landsmunt, 127 fr. Fransch. Na ze gesloten te hebben zonder tellen, maakte hij er een geschenk van aan het meisje, dat dezelve op het oogenblik, zonder omstandigheden, opende. Op het gezigt van het goud, dat ze bevatte, slaakt de schoone een' kreet van blijdschap, laat de beurs vallen, en vliegt den Generaal om den hals, hem met kracht omhelzende. Ondertusschen weet ik niet, wat er eensklaps voorviel in de ziel van buonaparte. Hij ziet ons aan, ontdoet zich van het meisje, en stoot haar zoo ruwelijk terug, dat zij kwam te vallen op de voeten harer moeder, wie zij eenen gij onrukte. De Generaal ging op het oogenblik naar buiten. De jonge maagd was nog altijd in de houding, in welke zij was neêrgestort. Haar gelaat teekende de uitdrukking der grootste verbaasdheid. Ik laat het aan den Lezer, om uitspraak te doen over eene daadzaak, van welke misschien
geen voorbeeld is in de geschiedenis van het menschelijk hart.
Eenige dagen vóór zijn vertrek uit Egypte, om naar Frankrijk terug te keeren, merkte buonaparte, dat hij papieren verloren had; hij was in eene doodelijke ongerustheid. Niemand wist, dat hij dit verlies had ondergaan, en hij durfde het aan niemand, wien ook, bekend maken. De Generaal desaix zeide hem bij het ontbijt: ‘Op mijne eer, Generaal, gij zijt van daag droefgeestig om te doen bevrie-
{==211==} {>>pagina-aanduiding<<}
zen!’ - ‘Wat wilt gij, mijn vriend!’ antwoordde hij treurig; ‘ik ben voor het geluk niet gevormd. Sedert vijftien maanden ben ik op de pijnbank; vandaag zit ik op heete kolen. Weet gij, dat ze meester van mijne geheimen zijn? weet gij het?’ Desaix kon niet bekomen van zijne verbaasdheid, die te gegronder was, omdat hij volstrekt niets begreep van het zeggen des Generaals. Dezelve verminderde geenszins, toen hij hem deze woorden hoorde uiten: ‘Maar neen, deze lieden hebben geen gezond verstand: zijn het rijkdommen, is het aanzien, die zij wenschen? ik zal hen daarmede overladen; dat zij mij mijn' schat wedergeven; ja, ik zal er hen mede overladen. Ik zal, ja, ik zal de hand in de mijn steken!’
Ik was in eene zeldzame bevreemding, eene dergelijke alleenspraak te hooren. Ik weet niet, hoe dit tooneel zou afgeloopen zijn, zoo de Generaal murat en beliard niet op het oogenblik waren binnengekomen.
De Generaal desaix, die van verlangen brandde om opheldering te krijgen, kwam mij tegen den avond opzoeken; hij had alle bedenkelijke spijt, te vernemen, dat ik niet meer dan hijzelf wist.
Schoon ik nimmer den inhoud dezer geheimzinnige papieren heb geweten, kwam het toeval een zwak licht over dezen chaos werpen: ziehier, hoe. Eenige dagen na onze terugkomst te Parijs, belastte buonaparte mij om uit eenen koffer te nemen, alwat betrekking had op het beleg van St. Jean d' Acre; het was een gansche bundel papiers: ik legde ze op zijne bureau; hij ontrolde ze zelf. Eensklaps valt er eene rol papieren uit zoo dik als een arm, en van omtrent een voet lengte; zij was in een bleekblaauw papier gewonden. Zoodra hij het bemerkte, gaf hij een schreeuw, die mij deed omzien, zoo wel als twee knechts, die daar waren. Zijne ontroering was zoo sterk, dat eene minuut daarna zijn neus begon te bloeden; hij hield toen de rol in de hand. Zoodra het bloed gestuit was, opende hij ze, en toen beging hij waarachtige gekheden, zoo was hij in zijn schik zijne papieren weergevonden te hebben; hij kon zich niet weerhouden te zeggen: ‘Hoe veel hartzeer zou ik mij bespaard hebben, zoo het mij, te Kairo zijnde, ware ingevallen, dezen koffer te doen openen!’
Ik zou, geloof ik, eenen vinger van mijne hand gegeven

{==212==} {>>pagina-aanduiding<<}
hebben, om den inhoud dezer geheimzinnige papieren te kennen; schoon ik meer dan ééne keer beproefd hebbe, dezelve te mijnen koste en gevaar uit te vinden.
Buonaparte's eerste stappen in Frankrijk, na zijne terugkomst uit Egypte, droegen het blijkbare kenmerk der snorkerij en der minachting, met welke hij geneigd was andere menschen te behandelen.
Eenige dagen vóór zijnen togt naar de Vijfhonderd, raadde men hem, zich daar wel vergezeld te vertoonen. - ‘Zoo ik er mij met troepen vertoon,’ zeide hij, ‘geschiedt zulks om mijnen vrienden te wille te zijn; want, in waarheid, ik heb den grootsten lust om er te verschijnen, gelijk eertijds lodewijk XIV in het Parlement deed, gelaarsd en eene karwats in de hand.’
Zal men gelooven, dat ik iemand in goeden ernst deze ellendige gasconnade heb hooren verheffen, zonder het ongepaste der vergelijking in aanmerking te nemen?
Lodewijk XIV, waarlijk groot (*), en bovenal wettig Monarch, heeft zich, in een oogenblik van kwade luim, met laarzen en eene karwats in de hand kunnen vertoonen, en deze trek is geenszins een der genen, die hem de meeste eere doen; maar een bloot officier, zonder regten, zonder last, een weglooper van den post, die hem was toevertrouwd geweest, een partij-hoofd in één woord, zich op ééne lijn te plaatsen met een' kleinzoon van hendrik IV! o, Ik beken, men kan de snorkerij en de stoutheid niet verder drijven.
Ik verbeeld mij hier in het hart der geestdrijvende vereerders van den Korsikaanschen oorlogsman te lezen: deze laatste trek bewijst hun en mijnen haat en mijne partijdigheid. Zij bedriegen zich. Ik wenschte, misschien meer dan zij, eenigen trek in zijn voordeel aan te halen; maar te vergeefs heb ik de geschiedenis zijns levens doorzocht. Hetgeen ik gevonden heb, dat hem oppervlakkiglijk zou kunnen vereeren, is mij toegeschenen dermate verbonden te zijn met schuldige inzigten, dat ik mij den pligt heb opgelegd van te zwijgen. In één woord, zoo zij mijne aanmerkingen voor de

{==213==} {>>pagina-aanduiding<<}
vrucht mijner geraaktheid houden, laten zij mij bewijzen, dat ze van juistheid zijn ontbloot! Ik daag ze uit; want ik ben zeker, dat, welke ook hunne redekunst zij, ze mij nooit zullen bewijzen, dat het kasteel van Vincennes hetzelfde oogmerk heeft als de Quinze-Vingts.
Behoeft men wel zeer doorzigtig te zijn, om te zien, dat iemand onverzadelijk is, wanneer men getuige is van zoodanig antwoord, als hij murat gaf, eenige dagen na zijne verheffing tot het Konsulschap? Deze Generaal zeide tot hem: ‘De Republiek kon niet minder voor u doen.’ - ‘Noch ik ook,’ antwoordde de Konsul; ‘ik kon niets minders voor haar doen.’ Deze uitdrukking bood eenen dubbelen zin; maar hij gaf ons terstond dien genen, welken hij er aan hechtte, door er bij te voegen: ‘Ik moest misschien een der deelen van eene verzameling van besturen geworden zijn? Neen! Frankrijk heeft er reeds te velen gehad; het is tijd dat het zich hervatte.’
De grootheid der magt, met welke buonaparte bekleed was, had welhaast invloed op zijne natuurlijke gesteldheid; zijn karakter, reeds hiertoe geneigd, nam eene tint van hoogheid en gezag aan, welker gewigt hij eenen ieder, die hem omringde, deed gevoelen, zonder zelfs zijne familie daarvan uit te zonderen.
Lucien, fier en onafhankelijk van aard, wilde zich nimmer schikken naar de grillen zijns jongeren broeders. Op eenen dag, dat de Konsul zich ter take gesteld had hem te vernederen, verweet hij het hem op eene tamelijk sterke wijze. ‘Mijnheer,’ zeide hij in de hitte zijner gevoeligheid, ‘welke de meerderheid zij, die u het toeval, al zoo veel als uwe talenten, boven uwe naastbestaanden hebben gegeven, het is niet betamelijk, hun zulks ieder oogenblik te doen gevoelen. Ik ben de éénige van de familie, die niet voor u beef, ik weet het; maar deze uitzondering doet mij eere, en om u te bewijzen, dat ik niet gevormd ben om uwe verachtelijke bejegeningen te verdragen, zoo verlaat ik op het oogenblik uw huis, om er nooit weer in te komen: maar vergeet niet, dat ik uw oudere broeder ben, en geenszins uw hoveling.’ - Buonaparte was geheel verpletterd door zoodanigen uitval, en zeide alleenlijk: Ik houd het mij voor gezegd.
Schoon het persoonlijk belang zijne familie verpligtte

{==214==} {>>pagina-aanduiding<<}
om met hem om te gaan; met uitzondering van de Koningin van Holland, zijne schoonzuster, was hij niemand zijner aanverwanten genegen; allen vreesden hem. Jérôme sprak hem niet dan bevende toe. Deze jongman is intusschen geenszins ontbloot van kunde; hij drukt zich zelfs met edelheid en gemakkelijkheid uit. Niettemin bragt buonaparte hem zoo gaarne van zijn stuk, dat hij de onbeschaamdheid had om hem op zekeren dag te zeggen: ‘Zoo de majesteit der Koningen zich op het gelaat geteekend vindt, kunt gij gerust incognito reizen; gij zult geenszins ontdekt worden!’
Wil men weten, hoe hij aan gekroonde hoofden schreef, ziehier de kopij van eenen brief aan den Koning van Holland, onder dagteekening van 24 Maart 1809.
‘Mijnheer mijn Broeder!
U op den troon van Holland plaatsende, had ik geen ander oogmerk dan dat, om u te doen medewerken tot de vervulling mijner oogmerken. Welke de titel van Koning zij, waarmede ik u wel heb willen vereeren, gij moest geenszins vergeten, dat ik het middelpunt was, waarop alle uwe Koninklijke verrigtingen moesten uitloopen. Ik verneem ondertusschen, dat gij, met verachting van mijnen wil en welbehagen, vreedzaamlijk toelaat, dat uwe havens openstaan voor den Engelschen handel, dat uw Koningrijk hunne stapelplaats zij, en uwe markten de plaatsen, waar hunne waren worden gesleten. Zoo gij niet op staanden voet eene orde van zaken bedwingt, zoo strijdig met mijne belangen, zal ik genoodzaakt zijn te vergeten, dat gij mijn broeder, en Koning zijt.
Deze tot geen ander einde strekkende, bid ik God, enz.’
Dat men mij thans zegge, hoedanig zich een Aziatisch Alleenheerscher zou uitdrukken, die, ontevreden over eenen gemeenen Pacha, hem dit wel wilde doen weten! De stijl is wezenlijk die van den verklaardsten Despoot; ook heeft zijn broeder, vermoeid van eene kroon, die hij niet dan met tegenzin droeg, de wijsste partij gekozen, die van ze neer te leggen en zijnen broeder niet meer te zien,
Buonaparte was niettemin levendig getroffen door den afstand van lodewijk. ‘Die ellendige,’ zeide hij, ‘heeft zich ter take genomen, het publiek te regtvaardigen, dat mijne broeders als Koningjes (of Naamkoningen) beschouwt.’
(Het vervolg hierna.)





{==215==} {>>pagina-aanduiding<<}

Proeve eener vertaling der Ilias van Homerus.

Door mr. J. van 's Gravenweert.

(Boek IX. vs. 221 &c.)

Nu raakt de vriendenkring den kostb'ren maaltijd aan, 
En even was de lust naar drank en spijs voldaan, 
Of moedige Ajax wenkt om Fenix raad te plegen, 
En wijze Ulysses voert den held den beker tegen, 
En spreekt hem daadlijk toe: Geluk, ô Peleus zoon! 
Geen tafel mangelt hier, noch bij den veldheerstroon. 
Wij zien, ook u ontbreekt geen overvloed van spijzen. 
Doch wij genaakten niet om hier uw' disch te prijzen, 
Maar angstig, afgemat door folt'rend zielsverdriet, 
En twijflende of de vloot behouden blijft, dan niet, 
Ten zij uw heldenkracht den vijand af wil stooten; 
Want Trojes burgerschaar heeft met zijn bondgenooten 
Een nachtschans opgerigt nabij den legermuur, 
En dreigt geheel ons heir met hooge stapels vuur. 
Geen onzer meer weêrhoudt die aangerukte belden, 
Terwijl hun Jupiter de zege blijft vermelden. 
Ook Hector bouwt op hen, en kookt van schrikb'ren moed, 
En acht de Goden niet, en baadt zich in ons bloed, 
En voelt een dolle wraak in al zijne aadren blaken; 
Hij smeekt Aurora, dat zij vroeger moog genaken; 
Dan hakt zijn forsche hand de snebben van de vloot; 
Dan steekt hij 't leger aan; dan geeft hij ons den dood, 
En doet ons overschot in rook en damp verstikken. - 
Dit aaklig denkbeeld doet geheel mijn ziel verschrikken, 
Dat ons der Goden wraak hier mooglijk neêr kan slaan, 
Dat geen der onzen meer den vijand zal ontgaan. - 
Doe gij, hoe laat dan ook tot bijstand aangedreven, 
Ons afgemarteld heir door uwen steun herleven. 
Die vijand wordt ook u een bron van tegenspoed; 
En denk, hier is geen hoop tot redding van ons bloed. 
Ach! overdenk veeleer, hoe 't onheil af te wenden. 
Wanneer u Peleus zond bij Agamemnons benden, 
Gaf hij u dezen raad: Ligt schenkt u Junoos magt 
En Pallas wakend oog een ongelijkb're kracht. 

{==216==} {>>pagina-aanduiding<<}

Maar leer vooral, mijn zoon! 't onbuigzaam hart verwinnen. 
Gepaste inschiklijkheid en zachtheid doen ons minnen. 
Bedwing die zucht naar twist, die niets dan ramp verwekt; 
Ziedaar hoe ge oud en jong door vriendschap tot u trekt. 
Dus sprak de grijsaard toen, en 't is u reeds vergeten! 
Maar kom, dien wrok gesmoord, hem uit de borst gereten; 
De veldheer biedt u zelf onschatb're giften aan, 
Indien ge slechts voor hem uw gramschap doet vergaan. 
Reeds mag ik u de lijst dier gaven aan doen hooren, 
Door Agamemnons keus ten zoenprijs uitverkoren. 
't Zijn zeven standaards, nog niet aangeraakt door 't vuur, 
Drievoetig uitgebeeld tot sieraad van den muur, 
En twintig ketels, die met rijken luister pralen, 
Voor d'eigen dienst geschikt; en vijfpaar gouden schalen, 
En zespaar kleppers, met een blanke vacht omkleed, 
Wier drift hem meer dan eens den renprijs winnen deed; 
Ja, hij, die zoo veel had, als hem die snelle paarden 
Door 't halen van den prijs in eigendom vergaarden, 
Waar zeker niet geheel van goed en erf ontdaan. 
Hij biedt u bovendien nog zeven maagden aan, 
In Lesbos ondergang voor hem alleen behouên, 
Door handigheid en schoon het puik der fraaiste vrouwen. 
Gij ziet aan zulk een' stoet die dierb're vrouw gepaard, 
Die hij zich rooven liet, Briséïs, u zoo waard; 
Hij zweert een' duren eed, dat hij haar koets niet deelde, 
Noch haar in al dien tijd met liefdekozing streelde. 
Dit alles beidt u reeds tot smoring van uw' haat; 
En - zoo de hemelgunst hem Troje slechten laat, 
Dan kunt gij, met den Griek ter deeling opgekomen, 
Een' vloed van goud en geld in 't vaartuig zaam doen stroomen; 
Dan zoekt gij naar uw keus nog twintig maagden uit, 
Na Grieksche Helena de schoonsten van den buit; 
En zoo wij na den krijg in 't vruchtbaar Argos keeren, 
Dan wij hij u als zoon, gelijk Orestes, eeren, 
Zijn jongstgeboren kind, met luister opgevoed: 
Drie dochters telt zijn hof, geboren uit zijn bloed; 
Gij moogt Chrysothemis, Ifianasse minnen; 
U moog Laodicé door liefdegloed verwinnen; 
Zij keert, met u vereend, naar grijzen Peleus weêr, 
En Agamemnon vraagt geen bruiloftsgiften meer; 

{==217==} {>>pagina-aanduiding<<}

Maar tevens zal die spruit met zulk een' bruidschat pronken, 
Als ooit een vader aan zijn dochter heeft geschonken: 
In zeven steden zal dat huwlijksgoed bestaan; 
Hiertoe biedt Irés muur op zijn bevel zich aan; 
De stad Kardamylé, Anthéa, rijk in velden, 
Epéa, Feraas wal, die we om hun schoon vermelden, 
En 't wijnrijk Pedasus, gepaard met Enopé, 
Die, 't naast aan Pylos kust gevestigd bij de zee, 
Een rijke heldenschaar in hun gebied zien wonen, 
Wier trouw u, als een God, hunn' eerbied zal betoonen, 
En kostb're schatting brengt aan zijn' geliefden heer. 
Dit alles biedt hij aan, legt gij uw gramschap neêr. - 
Of, blijft gij Atreus zoon met al zijn goed verachten, 
Heb deernis dan voor 't minst met Griekens legermagten, 
Wier afgematte ziel u, als een' God, verbeidt, 
En u, uit dankbaarheid, de schitt'rendste eer bereidt. 
Nu treft gij Hector ligt, tot bij ons heir vernomen, 
Die, juichende, in zijn wraak ons kokend bloed doet stroomen, 
En roemt, dat geen van ons hem evenaren kan. - 
Hier antwoordt Peleus zoon: Welsprekende oorlogsman! 
Ik moet u ongeveinsd tot in mijn hart doen lezen, 
En de uitkomst zal gelijk aan deez' mijn rede wezen, 
Wat ook uw vorstenkring mij hier van eendragt spell.'- 
Hem toch, die veinzen kan, verfoei ik als de hel; 
Dus voer ik, op mijn beurt, u mijn gevoelens tegen. 
Nooit kan uw veldheer, nooit uw leger mij bewegen; 
Want hier toch is geen dank voor onvermoeide vlijt. 
Hoe zeer men zwoegen moog en uitgaan in den strijd, 
De bloodaard en de held zijn even hoog verheven, 
En hij, die nimmer week, moet als een vlugt'ling sneven. 
't Valt in mijn' boezem niet, na zoo geducht een' smaad 
Mijn leven keer op keer te wagen voor zijn' haat. 
Gelijk de vogel zwoegt, door teêrheid aangedrongen, 
En al het voedsel gaârt voor de ongepluimde jongen, 
En wat hij lijden moog, zijn eigen rust verzaakt; 
Zoo heb ik meer dan eens den langen nacht doorwaakt, 
En gansche dagen door den kampstrijd uitgehouên, 
En door het bloed gewaad om uw geschaakte vrouwen, 
'k Heb zespaar steden met mijn zeemagt afgebrand; 
Een enk'le minder deed ik rooken in dit land: 

{==218==} {>>pagina-aanduiding<<}

In alle heeft mijn heir een' kostb'ren schat gevonden, 
En alles heb ik trouw den veldheer opgezonden, 
Die, altijd achteraan, slechts deelde bij zijn vloot, 
Zichzelv' het meest behield en ons het luttelst bood. 
Maar ieder mag voor 't minst zijn' eigendom bewaren; 
Mij slechts ontrooft hij dit uit al zijn legerscharen; 
Mij scheurt hij van mijn gaâ; - welaan, zij leev' met hem! 
Doch waarom kwam de Griek dan zamen op zijn stem? 
Waarom toch moet ons heir de bange Trojers drukken, 
Zoo niet om Helena weêr uit hunn' munr te rukken? 
Kent Atreus stam alleen den huwlijksijver dan? 
Zoo vurig als een braaf, een dapper oorlogsman 
Voor zijn geliefde gaâ geheel zijn hart voelt gloeijen, 
Zoo teêr aanbad ik haar, gekluisterd in mijn boeijen. 
Eens werd ik snood misleid; hij nam het mijne weêr; 
Ik leerde, en zijn bedrog heeft nu geen' invloed meer. 
Thans moog hij zien met u en de ov'rige opperheeren, 
Hoe 't alvernielend vuur van 't leger af te keeren. 
Hij heeft toch buiten mij reeds zoo veel groots verrigt; 
Een diepe gracht gemaakt, een' hoogen muur gesticht, 
En om zijn legerplaats een bolwerk opgeheven. 
Maar nimmer kan hij dus een' Hector tegenstreven: 
Toen ik aan 't strijden was, drong deze niet zoo voort; 
Toen bleef hij bij den eik en digt aan Sceaas poort, 
En beefde voor mijn komst, mijn' aanval naauw ontweken. 
Thans echter wil ik mij niet meer op Hector wreken; 
Gij kunt ons morgen vroeg, indien u 't schouwspel lust', 
Voor heel het Godendom zien off'ren op de kust, 
En al de kielen naar het pekelnat zien slepen, 
Om met een juichend heir, verzameld op mijn schepen, 
Den Hellespontus door, te keeren naar mijn land; 
En op den derden dag begroet ik Ftiaas strand, 
Wil mij Neptunus slechts een kalme t'huisreis geven: 
Daar toch is al mijn goed bij mijn vertrek gebleven; 
Ik voeg daar al het goud en 't blinkend ijzer bij, 
En 't gloeijend koper en de schoone vrouwenrij, 
Die ik bekwam door 't lot... Eén buit slechts, mij geschonken, 
Roofde Agamemnon weêr, van dollen schimplust dronken. 
Ga; meld hem wat ik sprak, maar voor geheel het heer, 
Opdat hier ieders hart zijn boosheid schuwen leer', 

{==219==} {>>pagina-aanduiding<<}

Indien hij ligt nog eens zoo vuig een feit dorst wagen. 
Hij kan, hoe onbeschaamd, mijn' aanblik niet verdragen; 
En ik onttrek mij hem; ik weiger dienst en raad. 
Eens heeft die snoodaard mij bedrogen en versmaad; 
Hij zal geen tweede keer mij door zijn vleitaal blinden. 
Dit zij hem thans genoeg; hij moog de rust hervinden; 
Ik zoek geen wraak; Jupijn benevelt zijn verstand; 
'k Veracht hem diep, en gruw voor giften van zijn hand. 
Al wil hij die nog tien-, ja twintigmaal vergrooten; 
Al geeft hij mij den schat, in Orchomeen besloten; 
Al biedt hij Thebes wal, Egyptes hoofdstad, aan, 
Die honderd poorten in hunn' breeden muur zien staan, 
Terwijl ze uit elken trans tweehonderd krijgsgezellen, 
Van ros en kar voorzien, ten oorlog heen doen snellen; 
Al stort hij zelfs, als zand, den rijkdom op mij uit, 
Dan nog verander ik niet eerder van besluit, 
Dan als ik voor mijn oog hem al zijn' hoon zie boeten. - 
'k Wil Agamemnons spruit niet als mijn gaâ begroeten; 
Zij mogt door glinst'rend schoon een Venus zijn van leest, 
En dier begiftigd met Minervaas vruchtb'ren geest, 
Nog weiger ik haar echt; laat hij zijn dochters geven 
Aan Vorsten, hem gelijk, in hoogen rang verheven. 
Behoedt mij 't Godendom en keer ik in mijn land, 
Zoo wordt me een gaa beschikt van Peleus eigen hand. 
Er praalt in Ftia nog een stoet van schoone vrouwen, 
Wier vaadren door hunn' moed en erf en land behouên. 
Dan kies ik daar een maagd, die me om zichzelv' bekoort. 
Ook voel ik in mijn hart mij dringend aangespoord, 
Om, aan een vrouw verknocht, die me in geboorte nadert, 
Te smaken van mijn goed, door Peleus trouw vergaderd. 
Ik geef mijn aanzijn niet voor heel dien koningsschat, 
Dien Troje, naar men wil, voordezen heeft bevat, 
Toen Griekens legermagt nog niet was opgetreden; 
Ik geef dat leven niet voor al de kostbaarheden 
Van 't marm'ren tempelkoor, op Delfos rots gesticht. 
Geschenken, paarden, vee en huisraad wint men ligt; 
Maar is de vlotte ziel ééns uit den mond gevlogen, 
Dan keert dat leven niet, ons voor altijd onttogen; 
En moeder Thetis zelv' heeft mij weleer voorzeid, 
Dat mij, hoe 't keeren moge, een zeker sterflot beidt. 

{==220==} {>>pagina-aanduiding<<}

Indien ik dus met u naar Trojes val blijf streven, 
Zoo keer ik nooit terug, hoe zeer mijn roem moog leven; 
Doch ziet mijn land mij weêr, dan zal die roem vergaan, 
Maar dan verbeidt mij ook een zachter levensbaan, 
En is me eerst lang daarna dat stervenslot beschoren. 
Ook and'ren durf ik nog tot daadlijke afreis sporen, 
Want Trojes ondergang schenkt ons de hemel niet. 
Gij ziet heo Jupiter zijn' muren bijstand biedt, 
En nieuwe krachten schenkt aan zijn ontvonkte helden. - 
Maar gij, bespoedigt u den Raad mijn' wil te melden. 
Hiertoe koos Atreus zoon u tot gezanten uit. 
Zoo neem' men onverwijld een meer doordacht besluit, 
Om 't leger en de vloot nog door beleid te sparen, 
Nu de opgevatte hoop tot wering der gevaren 
Geheel in rook vergaat en ik mijn opzet drijf. 
Vertrekt dan. Fenix slechts aanvaarde een nachtverblijf, 
En keere, indien hij wil, want dwang kan mij niet lusten, 
Op morgen weêr met ons naar vaderlandsche kusten. - 
Hij zegt en ieder zwijgt, door zulk een taal verplet, 
En van zijn hoop beroofd door 't afslaan van 't gebed. 
 
1811. 


De kiem en de vrucht van het natuurlijk talent; eene echte anekdote, rakende den vermaarden graveerder Schmits.

(Overgenomen uit het Museum für Künstler und Kunstliebhaber.)

De Hoogleeraar krahe bekleedde, in het laatste gedeelte der jongstverloopene eeuwe, den post van Opziener over de Kunstgalerij van den Keurvorst van den Palts, te Dusseldorp. Op zekeren dag ontving hij een bezoek van een' jongen Bakkers-knecht daar ter stede, die, na eene korte aanspraak, een boek uit zijn' zak haalde, en het hem aanbood, met oogmerk om het aan hem te verkoopen. De Hoogleeraar, het boek hebbende ingezien, zag, dat het een Gebedenboek was, versierd, even als ten tijde der godsdienstige mommerije, met eene menigte miniaturen en prenten. Bij naauw-
{==221==} {>>pagina-aanduiding<<}
keuriger onderzoek bleek het hem, hetzelfde boek te zijn, hetwelk op bevel van clemens augustus van beijeren, Keurvorst van Keulen, (verkozen in 1723) was in het licht gegeven, en waarvan de afdrukken zeer zeldzaam voorkwamen, en tot hoogen prijs verkocht werden. Zijn eerste werk was, te onderzoeken, vanwaar dit boek afkomstig ware? De jongeling, blozende, gaf tot antwoord, dat het slechts eene nabootsing was, door zeker iemand ondernomen, die het oorspronkelijke ergens geleend had. ‘En van wien deze kopij?’ vroeg de Heer krahe. ‘Van mij,’ antwoordde de schroomachtige nabootser. Met meer aandachts onderzocht nu de Hoogleeraar het boek; en, hoewel hij met de naauwstlettende zorgvuldigheid daarin te werk ging, konden zijne oogen, hoe geoefend dezelve ook waren, bezwaarlijk eenig onderscheid tusschen de kopij en het origineel ontdekken. Thans konde hij zijne verbaasdheid niet langer verbergen, en vroeg den jongman, waarom hij niet liever het graveren dan het bakken had geleerd? 's Jongelings antwoord was, dat hij niets vuriger dan dit verlangd had; maar dat zijn vader, met een talrijk huisgezin belast, niet in staat was, de kosten van het onderwijs te dien einde te dragen. ‘Ik ben voornemens,’ vervolgde hij, ‘mij op die kunst toe te
leggen; doch naardien, zoo als ik gezegd heb, mijn vader voor mij niets kan doen, en uwe zucht voor de teekenkunde kennende, hoopte ik mijne kopij aan u te zullen verkoopen, en het geld ten nutte te besteden. Ik meende grond te hebben, van mijne naarstigheid en van mijn goed geluk verdere vorderingen te mogen verwachten.’ - ‘Kom morgen weder bij mij, goede vriend; kom zonder fout weder,’ riep straks de Heer krahe, met eenen ernst, die zijne verwondering en zijn vermaak tevens uitdrukte.
's Anderen daags bij tijds vervoegde zich de goede Professor bij eenen vriend te Keizerswerth, eene kleine stad, eenige mijlen van Dusseldorp, de geboorteplaats van den kunstigen Bakker. Door zijn vermogen was die vriend in staat om het goede te kunnen, en door zijn hart had hij de geschiktheid het te willen. Krahe deed hem een verhaal van zijne ontmoeting van 's daags te voren, ontvouwde hem de zeldzame begaafdheden des jongelings, en verzocht hem, aan dezen aankomenden Kunstenaar tweehonderd kroonen te wil-
{==222==} {>>pagina-aanduiding<<}
len leenen. ‘Ongetwijfeld,’ voegde hij er nevens, ‘zal hij een uitmuntend graveur worden, en, binnen weinige jaren, in staat zijn, het geleende terug te geven. In allen gevalle ben ik zijn borg.’ - ‘Ik verlang geen borgtogt,’ viel hem met drift zijn edelmoedige vriend in de rede, en telde straks driehonderd kroonen.
Krahe voerde 's jongelings wenschen ten top, die het geld ontving met geestvervoering. Straks verliet hij baktrog en oven, oefende zich in de gronden der wiskunde, leide zich toe op het teekenen, en maakte zich eene genoegzame bedrevenheid in de geschiedenissen eigen.
Twee jaren aanhoudend werkens deden den jongeling zoo snelle vorderingen maken, dat de Heer krahe hem raadde, Dusseldorp te verlaten, alwaar hij niet kon verwachten zijne kundigheden verder te kunnen uitbreiden, en zich naar Parijs te begeven, met brieven van aanbeveling, welke hij beloofde hem te zullen medegeven aan den Heer wille, vermaard graveur in die hoofdstad.
Schmits (zoo heette de jonge Kunstenaar) volgde den raad van zijnen waardigen patroon; en, om zijnen kleinen schat zoo veel te beter te besparen, deed hij de reis van Dusseldorp naar Parijs te voet. Doch het ongeluk wilde, dat hij, kort na zijne aankomst aldaar, krank werd; en, hoewel hij verblijf in een klooster vond, alwaar hij met alle blijken van minzame herbergzaamheid toegelaten, en met alle mogelijke zorgvuldigheid werd opgepast, de toevallige uitgaven, tot welke hij zich genoodzaakt zag gedurende zijne ziekte, die van vrij langen duur was, putteden, echter, zijnen geldvoorraad eerlang uit.
Toen hij nu tot voorgaande gezondheid was hersteld, wederhield hem het gevoel dier kiesche eigenliefde, welke zoo dikmaals de gezellin van het ware vernuft is, zich voor des Heeren wille's oogen te vertoonen, welken hij nu niets anders dan het terugstootend gezigt van het liverei der ellende konde voorstellen.
Op zekeren dag, dat hij, droevig peinzende over zijnen treurigen toestand, langs de straten ginds en herwaarts dwaalde, ontmoette hij twee soldaten van de Zwitsersche garde; een van hen bleef voor hem staan, en sprak hem aldus aan: ‘Jongman, zijt gij niet een Duitscher?’ - ‘Ja.’ - ‘Vanwaar zijt gij?’ - ‘Van Keizerswerth bij Dusseldorp.’ -
{==223==} {>>pagina-aanduiding<<}
‘Wel, dan zijt gij mijn landsman! Wat doet gij hier?’ Schmits verhaalde hem zijne lotgevallen, welke hij besloet met te zeggen, dat eene langdurige ziekte een groot gedeelte van zijnen tijd, en zijn geld geheel verslonden had; hij voegde (er nevens, het denkbeeld niet te kunnen verdragen, iemand tot last te worden. De medelijdende soldaten raadden hem, onder hen dienst te nemen, met verzekering, dat hun dienst niet streng was, en hem tijds genoeg zou overlaten, om den aandrang van zijn vernuft te volgen. Schmits nam den voorslag aan, werd den Kapitein van het Regiment voorgesteld, voor vier jaren in dienst genomen, en, kort daarna, door zijn' Kapitein zelf den Heere wille aangeboden. Om zich op de beoefening der graveerkunde, onder het geleide diens vermaarden Kunstenaars, te benaarstigen, verkreeg hij al den tijd, welken de natuur van zijnen dienst toeliet hem te vergunnen; vier jaren volhardde hij daarin, na verloop van welke hij zijn ontslag verkreeg.
Om, ware het mogelijk, de volmaaktheid te bereiken, vertoefde hij nog twee jaren te Parijs, en deed al wat hij kon, om, door nieuwe pogingen, de zwarigheden zijner kunst te overwinnen. Deze twee jaren verstreken zijnde, keerde hij terug naar zijn vaderland, voorzien van de beste getuigenissen, rakende zijne talenten, zijne arbeidzaamheid, en de geregeldheid van zijn gedrag.
De goede Professor krahe ontving hem met open armen, stond verbaasd over zijne vorderingen, en gebruikte hem tot de werkzaamheden van het Kabinet, waarvan hij Opziener was. Twee jaren bleef schmits onder het opzigt diens Hoogleeraars werken, altijd in zulkervoege zich gedragende, dat hij de genegenheid zijns achtenswaardigen begunstigers, meer en meer, verdiende.
Omtrent dezen tijd, het was in den jare 1780 of daaromstreeks, noodigde de Heer krahe onzen Kunstenaar op eenen maaltijd, op welken verscheidene zijner vrienden zouden tegenwoordig zijn. Gezeten in dit vrolijk gezelschap, gaf schmits zich over aan de genoegens hunner verkeering, en nam al zijn best deel aan de algemeene vrolijkheid, wanneer hij eensklaps vernam, dat de maaltijd was aangelegd om eenen vreemdeling te onthalen; en welk een' vreemdeling! Hemel! den gelukkigen sterveling, bestemd tot echtgenoot van 's Hoogleeraars jongste dochter, een meisje, schoon als een

{==224==} {>>pagina-aanduiding<<}
Engel, en verstandig als minerva. Van verbaasdheid getroffen, was de ontroerde schmits op niets anders bedacht, dan zich spoedig te verwijderen; dat deed hij, zoodra de welvoegelijkheid zulks gedoogde, latende de gasten zingen en lagchen zoo veel zij wilden.
's Anderendaags morgens kwam hij, naar gewoonte, in de kunstkamer, neerslagtig en met een treurig gelaat. Deze spoedige verandering werd opgemerkt door zijnen weldoener, die bij hem aandrong, de oorzaak daarvan hem te melden. Schmits, naauwelijks kunnende spreken en met eene bevende stem, beleed hem ten laatste, zichzelven grootelijks beschuldigd te hebben, zoo sterk te zijn verliefd geworden op een meisje, hetwelk, binnen zoo korten tijd, zich in de armen van eenen anderen zoude werpen. - ‘Hebt gij mijne dochter over uwe liefde onderhouden?’ vroeg hem de vader. ‘Nooit,’ antwoordde de edele jongeling; ‘ik heb er haar zelfs geenen wenk van gegeven. Konde ik, die noch van goeden huize ben, noch geld, noch eenig uitzigt heb, oneerlijk genoeg zijn om van liefde te spreken tot de dochter van mijnen vriend, van mijnen patroon, van mijnen weldoener? Genoeg was het voor mij, haar te mogen zien; onophoudelijk sloeg ik mijzelven gade, ten einde allen vermoeden te ontgaan.... En thans, thans vrees ik binnen kort te zullen verstoken worden van het eenige genoegen, naar hetwelk ik durfde dingen!’
De goede Hoogleeraar, sterk aangedaan, deed al wat hij kom om schmits te vertroosten, en zijnen moed te doen herleven. Hij verzekerde hem van zijne volkomene vriendschap, verklaarde hem, dat hij hem liefhad als zijn eigen kind, doch vermaande hem tevens ernstig, zijne liefde voor henriette te overwinnen; hem de onwelvoegelijkheid doende gevoelen, vooral in de tegenwoordige omstandigheden, indien hij zijner liefdedrift verder den teugel vierde.
De arme jongeling erkende de gegrondheid dezer bedenkingen, en beloofde, te zullen gehoorzamen. Maar de schok was te hevig voor zijn gestel; hij werd ziek, en was langer dan vier maanden in gevaar. De Heer krahe droeg voor hem alle mogelijke zorge, en bewees hem al de hulp, die in zijn vermogen was; nooit, echter, zoo dikmaals zij bij elkander waren, werd henriette's naam genoemd. Intusschen kon de treurige toestand dezes slagtoffers der bescheidenste

{==225==} {>>pagina-aanduiding<<}
liefde niet verborgen blijven voor haar, die er de onschuldige oorzaak van was: zij was er bedroefd over, en beklaagde hem met geheel haar hart; doch, hoewel het medelijden zeer na aan de liefde grenze, pligt en eer bewaarden naauwkeurig de grensscheiding, tusschen hen geplaatst.
Onder dit alles was de verloofde bij zijne ouders teruggekeerd; uit het beloop zijner brieven was ligt op te maken, dat hij naar voorwendsels zocht om zich aan deze voorgenomene vereeniging te onttrekken, hoewel hij zijne wijze van denken te dezen opzigte niet duidelijk durfde ontvouwen. Henriette giste dezelve, en gaf hem volkomene vrijheid om den natuurlijken loop zijner neigingen te volgen, van de voldoening aan zijne beloften hem geheel ontslaande. Het antwoord was zoo als zij het had verwacht. Hare eigenliefde was eenigzins gekwetst door de gereedheid, met welke haar minnaar van haar afzag; doch welhaast herinnerde zij zich de kieschheid en het lijden van schmits; haar medelijden veranderde allengskens in eene teedere genegenheid. Thans schroomde zij niet meer, zich tot haren vader te wenden. ‘Dierbare oorsprong van mijn leven!’ zoo sprak zij, ‘ik weet, dat gij altijd hebt gewenscht, schmits tot schoonzoon te hebben; alle hinderpalen zijn weggeruimd. Zeg hem, dat henriette hare toestemming geeft, de zijne te willen worden, indien zij nog in staat zij, zijn geluk te bevorderen.’
De vader, in verrukking, gaf van de denkwijze zijner dochter kennis aan den verliefden schmits, wien dit goed nieuws bijkans doodelijk zou geweest zijn; allengskens, echter, bekwam hij, en zijn bestendige weldoener, hem in zijne armen drukkende, geleidde hem aan de voeten van het edelmoedige voorwerp zijner liefde. Na den avond bij zijne lieve henriette te hebben gesleten, was hij als van nieuws geboren.
Maar hoe groot was de algemeene verbaasdheid, toen men, 's anderen daags, vernam, dat dit model der minnaren de stad had verlaten in een rijtuig, zijne platen en teekeningen medevoerende! Welk een donderslag voor den goeden krahe! welk eene smart voor de arme henriette!
Zoo zeer werd deze gril aangezien als een uitwerksel van ontstelde hersenen, dat men welhaast even zeer beducht was

{==226==} {>>pagina-aanduiding<<}
voor de terugkomst des vlugtelings, als men zijn vertrek betreurd had. Geen woord hoorde men van hem, niets, hetwelk de gemoederen kon geruststellen. Eindelijk kwam hij, op den negenden dag, terug van Munchen, medebrengende eene order op de Thesaurie van het Keurvorstendom, om voortaan, jaarlijks, aan schmits te betalen eene wedde van zeshonderd florijnen.
Hij had zich geworpen aan de voeten van den Keurvorst van den Palts; hij had hem zijne liefde en zijnen toestand vermeld; de getuigenissen van zijn goed gedrag en de proeven zijner kunst had hij hem voorgelegd: het hart van zijne Hoogheid was sterk getroffen geworden, en hij had hem dit jaargeld toegelegd. ‘Ach, mijn Vorst!’ zeide de gemoedelijke schmits, opstaande, ‘zoo ben ik dan voortaan mijner henriette waardiger geworden!’




Vaderlandsche verbondseed.


Moge, om de schandsmet af te wassen, 
De ontboeide Leeuw gerust in 't schuimend zeenat plassen, 
En dart'len op den vloed, en zwieren met de vlag, 
Die hij, voor 't oog der aard', weêr vrij ontrollen mag; 
Verkwikke hij, in 't weeld'rig baden, 
De forsche leên, te lang door 't schand'lijk juk beladen, 
En gaàr' hij aan het juichend strand 
In vreugde 't geurig ooft van 't welig moederland: 
'Laat hem 't golfgeklots niet anderwerf verdooven 
Voor 't gruwzaam moordgeschreeuw van 't vratig roov'renrot, 
Dat, uit den schuilhoek opgestoven, 
Met eeden, majesteit, en 't regt der volken spot! 
 
Zij ligten 't masker af, de Koningsmoordenaren! 
De veete barst weêr los; ontheiligd is de zoen: 
't Is tijd, den heil'gen eed voor haardstede en altaren, 
Voor Vorst en Vaderland, met kracht gestand te doen. 

{==227==} {>>pagina-aanduiding<<}

Zij hebben d'Afgod weer gehuldigd, 
En de euveldaân vermenigvuldigd, 
Waarop de vloek der menschheid rust. 
Afvalligen van God, van pligt, van trouw en Koning, 
Is, wat hun menschlijks rest, eene ijdele vertooning, 
Een glimp voor gruwb'ren duiv'lenlust. 
 
Vertrouwt geen' logenmond, die, door 't arglistig vleijen, 
Uw waakzaamheid bedwelmen wil: 
Het gretige geloof zoudt gij te laat beschreijen. 
Dat geen fluweelen tong de wakk'rende onrust stil! 
Kent gij den Dwing'land niet, die, bij 't baldadig woelen, 
Al spart'lende in het bloed, tot stroomen aangegroeid, 
Wellustig zwelgend, nog den brand niet kon verkoelen, 
Die 't overspannen brein en 't stalen harte gloeit? 
Waant nimmer, dat een grond, waarop Natuur in weelde 
Haar rijke schatten spreidt, hem keur genoeg verschaft: 
Zoo ge u ligtzinnig dit verbeeldde, 
Wierd al te ras die waan door de ijz'ren roê gestraft. 
Zijn kroon blinkt in den glans der moederlijke tranen; 
De Hel is in zijn hart gevest; 
Hem stikt de heete dorst, geblaakt door 't spoorloos wanen, 
Indien die niet door 't bloed der kind'ren wordt gelescht. 
Vertrouwt den glimlach niet van d'onverzaadb'ren Slagter, 
Schoon nog de looze hand de scherpe bijl bedekt. 
Geen zorg'loosheid bedrieg' den wachter; 
Neen, al wat weer kan biên in aller ijl gewekt! 
 
Ja, 'k zie den fieren Leeuw de helden 't voetspoor banen; 
Hij schudt de forsche leên, daar hij zijn krachten voelt; 
De schandsmet van de gouden manen 
Is in de baren afgespoeld. 
Zij worden niet vertrouwd, die alle regten schonden; 
Reeds galmt het luid: ‘waakt op!’ langs heuv'len, duin en strand, 
En met een' enk'len kreet stijge uit millioenen monden 
Den ongedwongen eed aan Vorst en Vaderland. 
Neen, laat geen heilige aandrift smoren. 
Moog de Aarde, moog 't Heelal, moog God uwe eeden hooren! 



{==228==} {>>pagina-aanduiding<<}

Rei van mannen.


Brall', God en menschlijkheid ten hoon, 
Door 't landverraad verheven, 
De Dwing'land op den gruweltroon, 
En doe hij Frankrijk beven; 
Wij, door d'alouden glans omstraald, 
Tot een verheven doel bepaald, 
Zijn 't slaafsche buigen moede, 
En huldigen den Eendragtsband, 
Den Koning en het Vaderland, 
En sidd'ren voor geen' Dwingeland, 
En tarten de ijz'ren roede. 


Rei van vrouwen.


Ja, u met hart en ziel verkleefd, 
En niet van u te scheiden, 
Zal zij, die zonder u niet leeft, 
U in 't gevaar geleiden. 
Wij zwoeren trouwe in nood en dood, 
En, wat de Dwing'land ook besloot, 
We omstuwen dapp're mannen. 
De Hemel stort ons fierheid in, 
En wapent hart en ziel en zin, 
En maakt onschendb're vrouwenmin 
Ontzaglijk voor tirannen. 


Rei van jongelingen.


Het staal, gebliksemd ginds en weêr, 
Zal 't beulenrot verdeelen; 
Het klinke, Neêrlands naam ter eer, 
Op roovers bekkeneelen! 
De Oranje-Libaard, zoo geducht 
Voor volksverdelgers, klieft de lucht, 
Door krijgsmoed opgeheven: 
De dapp're jong'lingschap snelt aan, 
Om Land en Koning voor te staan; 
En keert, omkranst met lauwerblaân, 
Of zal met glorie sneven. 



{==229==} {>>pagina-aanduiding<<}

Rei van maagden.


Op, jongelingen! op! ten strijd: 
Gij zijt het ons verschuldigd; 
Het maagdlijk hart blijft hem gewijd, 
Die Land en Koning buldigt. 
Het hart voor eere en trouw gestemd! 
De zwaarden in de vuist geklemd, 
Om grootsch te zegevieren! 
Vangt aan, in heldenmoed ontbrand, 
Den heil'gen kamp voor 't Vaderland! 
Bij 't keeren zal de teed're hand 
Uw kruin met lauw'ren sieren. 


Rei van vaders.


Bestijgt dan 't brieschend oorlogspaard, 
o Dapp're jongelingen! 
Zwaait, aan der Vaadren glorie waard, 
De blanke heldenklingen: 
En wil 't de nood, wij zijn getroost, 
Bevelen God en gade en kroost, 
En volgen u te velde. 
Eer stort' de laatste droppel bloed, 
En eer ter prooije aan vlam of vloed, 
Dan aan den Beul, wiens overmoed 
Ons eens in ketens knelde! 


Rei van moeders.


Ja, 't vrouwlijk hart, zoo teêr gestemd, 
Geneigd voor 't kroost te waken, 
Wordt rustloos door de smart beklemd, 
Die 't telgje mogt genaken. 
Maar 't zwelt verrukt en draagt zich hoog, 
Als zonen, die 't aan 't wee onttoog, 
Der Vaadren regt herwinnen. 
Schoon 't ligt in angst tot tranen smelt, 
De vrees, de kind'ren door 't geweld 
In 't slaafsche juk te zien gekneld, 
Vormt moeders tot leeuwinnen. 


{==230==} {>>pagina-aanduiding<<}


Ja, dring' de heilige eed met kracht door lucht en wolken, 
En hoor' hem God, wiens magt de bondverbrekers straft! 
Wij wijden goed en bloed aan 't heilig regt der volken, 
Waartegen 't helgebroedsel blaft. 
 
Neen, nimmer zoen met moordenaren, 
Met horden, die zich stout om 't gruwzaam Monster scharen! 
Op! de afgrondsteelt het mom der menschlijkheid ontrukt. 
En moet (de Hemel keer' 't!) ook nog de deugd bezwijken, 
Eer zinke de aard' door 't wigt der opgehoopte lijken, 
Eer 't edel beeld van God voor duiv'len nederbukt! 
Dan scheppe God, in hooger kringen, 
Een' nieuwen vorm voor zijne onschatb're lievelingen, 
Waarin geen zwarte ziel zich ooit verschuilen mag! 
Hij storte 't vuig gebroed in d'ouden bajert neder, 
En geev' dér menschlijkheid haar reinen luister weder, 
Verheerlijkt door een' nieuwen dag! 
 
m. westerman. 





Bonaparte.


't Gedrogt is uit zijn hol gestoven; 
Het brult door woud en velden rond; 
Het steekt, verwoed, den kop weer boven, 
En drukt met ijzren tred den grond; 
Het leeft en ademt in verwoesten, 
En schendt en scheert de weligste oegsten, 
Voor 's landmans klagt en kermen doof; 
Het dreigt met rood - bebloede tanden, 
Met oogen, die van moordlust branden, 
En acht de menschheid als zijn roof. 
 
Wie zal die landplaag palen stellen, 
Die rust en bloei en leven rooft? 
Wie zal die Hydra nedervellen, 
En kneuzen 't zevenvoudig hoofd? 
Waar is de Hercules verborgen, 
Die 't vreeslijk ondier zal verworgen, 

{==231==} {>>pagina-aanduiding<<}

Verstikken in zijn eigen bloed? 
Wien zal de menschheid dank betoonen, 
Met nooit verwelkte lauwers kroonen, 
Als 't monster zieltoogt aan zijn' voet? 
 
Zijne offers siddren voor zijn plagen, 
En vlieden voor zijn' ademtogt; 
Of vallen, door zijn' blik verslagen, 
En smeeken deernis van 't gedrogt: 
Zij beven voor de ontstoken woede; 
Zij kussen de opgeheven roede; 
Zij vleijen d'opgeblazen waan. 
Vergeefs! Het ondier woedt nog stouter. 
Zij stichten 't, laf, een bloedig outer, 
En bidden 't als hun afgod aan. 
 
Het sleept hen meê, zijne offeraren, 
Gekluisterd aan zijn helsche vaart. 
Zij volgen, die verdwaasde scharen, 
En rookend trilt de onzalige aard'. - 
Houdt moed, houdt moed, verschrikte volken! 
De Godheid zetelt op de wolken; 
Het monster is zijn val nabij. 
Zijn strijd weerstreeft des Hemels zegen; 
Het spuwt zijn gif der Godheid tegen: 
De Godheid is zijn weerpartij. 
 
Houdt moed! Al dreigt zijn waan den Hemel, 
Al schudt het de aarde met zijn' klaauw, 
De Godheid ziet het stofgewemel, 
En wischt het weg als morgendauw. 
Houdt moed, houdt moed! Gods donder klatert, 
Door rots en berg terug geschaterd; 
De wraakbazuin klinkt vreeslijk schel. 
Houdt moed! De bliksem in Gods vingren 
Zal 't gruwzaam ondier nederslingren, 
En ploffen in het diepst der Hel. 



{==232==} {>>pagina-aanduiding<<}

Vorstelijke bezigheden van Ferdinand VII, tegenwoordigen koning van Spanje.

Vader blazius ostolaza heeft de zevende uitgave doen verschijnen eener Leerrede, te Cadix uitgesproken. Hij schetst daarin de bezigheden van ferdinand VII te Valençay. Deze Vorst bragt een gedeelte van den morgen door in gebeden en godvruchtige oefeningen; vervolgens borduurde hij op het raam; en wat borduurde hij? Zijden robes, om het beeld der H. Maagd op te schikken. Na dezen arbeid ging de Vorst slapen, en de Maagd verscheen hem in den droom, voor hem in haren nieuwen opschik dansende, en hem eene spoedige herstelling op zijnen troon belovende. Eenige Parijsche dames, wier boezem zeer ongedekt was, lieten niet na eenigen indruk op den aanbidder der H. Maagd te maken. Gelukkig bespeurde Vader blazius ostolaza bij tijds het gevaar, dat zijn Koninklijke kweekeling liep; hij diende hem zijne geestelijke hulpe toe, en Koning ferdinand bleef, in spijt van alle wereldsche boezems, getrouw aan de Hemelkoningin.
Ziedaar wat men voor eene onbeschaamde satire op den Spaanschen Monarch zou aanzien, zoo men het niet letterlijk vond in een Sermoen, door zijnen Biechtvader voorgedragen, en met goedkeuring en privilegie gedrukt. Quousque tandem?

Betrekkelijke uitgestrektheid van het Russische rijk.

M. von wichman, in zijne Schildering der Russische Monarchij, bepaalt derzelver omvang, met betrekking tot andere landen, te zijn, als volgt: Rusland is 28 maal grooter dan Frankrijk, 29 maal grooter dan Oostenrijk, 38 maal grooter dan Zweden, 82 maal grooter dan het (voormalig) Rijn-verbond, 5 maal grooter dan het Turksche Keizerrijk, 4 maal grooter dan China, 7 maal grooter dan Perzië, en 39 maal grooter dan Japan.






{==233==} {>>pagina-aanduiding<<}

Mengelwerk.

Iets over den kunstschilder Wouter Joannes van Troostwijk.

Door Jeronimo de Vries.

Aan den Heer Redacteur der Vaderlandsche Letteroefeningen.

Mijn Heer!

Gij herinnert mij aan de belofte, u in dén jare 1811 gedaan. Ik was dezelve vergeten, en had gaarne gewild, dat die ook uwer geheugenisse ontgaan ware. Toen gij, na de openbare prijsuitdeeling bij dezer Stede Teeken-Akademie in dat jaar, mij over de toen gehouden Redevoering sprak, merkte ik met reden aan, dat dezelve niet aldus zou mogen gedrukt worden. Gij stemdet dit toe; maar verzocht mij tevens, bij eene gewenschte verandering van zaken, u het stuk te geven. Ik beloofde zulks, en ben, wel is waar, aan mijn woord verbonden, maar beschuldig mijzelven thans bijna over mijne ligtvaardige belofte. Alles, wat die Redevoering bevatte, was geschikt voor het toen verloopen Kunstjaar; het éénige, misschien nog belangrijk, zoude het tweede gedeelte, of dat over den te vroeg gestorven troost wijk, zijn. Meent gij uwen Lezers met de mededeeling van dat gedeelte eenigen dienst te kunnen doen, welaan, ik geef het u, en noem mij met achting,
Mijn Heer!

Uwen toegenegen Lezer,

jeronimo de vries.
Amsterdam,
16 April, 1815.

{==234==} {>>pagina-aanduiding<<}

Het heeft iet streelends, in dagen van woeling, in tijden van onrust en verdrukking, der vreedzame kunst stille offers toe te brengen. Zulks trekt het bang gemoed af van dagelijksche zorgen en donkere vooruitzigten. Zij, die den troost, de opbeuring der schoone Kunsten, Wetenschappen of fraaije Letteren niet kennen, leven slechts ten halve, of liever zij missen het beste, het aangenaamste deel van het leven. Wat toch is het slooven om ons dagelijksch brood, wat toch zijn de bange zorgen voor het tijdelijk bestaan anders, dan het meer dierlijk gedeelte van ons leven, dat ons ter nederdrukt, en het gezigt doet vestigen op de aarde, als onze algemeene voedster; eene voedster, die voor hare weldadige gaven dagelijks arbeid, inspanning en zweet afvordert, en ons daarvoor, bij het bezwijken, in haren schoot wel eene veilige, maar toch duurgekochte rustplaats vergunnen wil? Kunsten en wetenschappen zijn het meer geestelijk gedeelte van ons bestaan; zij trekken het oog af van den dagelijkschen ommeloop des beroeps, en vestigen het op meer aangename, meer verhevene voorwerpen, zoodat de geest, als van het logge en aardsche ontslagen, en zijnen hemelschen oorsprong beter gevoelende, in Goddelijke verlustigingen deelt. Het staatkundige, het huishoudelijke, het wezen der aarde verandert telkens; maar de ware kunst is en blijft dezelfde; zij is eeuwig, en schittert door haar eigen schoon.
Rijk in staat- en lotwisselingen, misschien rijker dan immer, was het laatstverloopen jaar. De gedaante van onzen Staat werd te eenemaal veranderd, de inkomsten met de bezittingen verminderd, de welvaart als uit den lande verjaagd. De kunst bleef dezelfde, handhaafde zich, bloeide als voorheen welig, nam in wasdom toe, en gaf liefelijke vruchten van troost en verkwikking. Openbare verkoopingen, bijzondere verdeelingen, vriendschappelijke kunstgezelschappen, openlijke en

{==235==} {>>pagina-aanduiding<<}
bijzondere oefenscholen, algemeene tentoonstelling, toonden ons levendigheid, belangstelling, lust tot vordering, en ontwikkeling van kunstvermogens; doch het gemis van vele meesterstukken der kunst, ten lande uitgevoerd, en bijzonder de vroege dood van een zeer uitmuntend Kunstenaar, gaf ons veel stof tot treuren. Dezen Kunstenaar u te doen kennen, is, als het laatste gedeelte mijner Verhandelinge, mij nog overig gebleven, om aan de taak, mijzelven opgelegd, te voldoen.
Gaarne wilde ik uwe aandacht nader en meer ontwikkeld bepalen bij de openbare Tentoonstelling, die in den afgeloopen jare nieuwe bewijzen opleverde van de voortdurende werkzaamheid, den goeden smaak en de gelukkige vorderingen der levende Kunstenaars. Gaarne wilde ik, zoo even regt gedaan hebbende aan oude Kunstenaars (*), nu verder dankbaar in den lof uitweiden van nog levende Meesters, wier uitnemende ontwikkeling in de laatstè dagen ons dèn gunstigen en gelukkigen voortgang der kunst duidelijk doet zien, ondanks den ongunstigen en ongelukkigen tijd, dien wij beleven. Ik verbeeldde mij ook hier door eene regtmatige geestdrift en ongewone vervoering te zullen worden verrukt, en - plotseling overvalt mij, ondanks mijzelven, eene somberheid, zoo dat ik de tranen met moeite weêrhoude. Juist die Tentoonstelling, juist die ongewone vorderingen van levende Meesters, juist die regtmatige roem, hun naar eisch verschuldigd, brengen mij troostwijk met zijne meesterstukken, maar tevens zijnen vroegen en droeven dood, voor den geest; zij maken mij ongeschikt, om verder van iet anders, dan van hem en zijne kunst, te gewagen. Ik zal u echter noch zijn' Beestenstal, noch zijn' Watermolen, noch den Avondstond, zoo als zij daar hingen als pronkstukken zijner kunst, weder voorhouden; maar zijn Afbeeldsel (†), dat wil ik u toonen, dat zal ik

{==236==} {>>pagina-aanduiding<<}
voor u afmalen; niet het uiterlijke wezen, maar den man zelven; niet met levende verwen, zoo als het daar, door hemzelven der onsterfelijkheid gewijd, ieders aandacht en bewondering tot zich trok, maar met stille en eenvoudige trekken, zoo stil en eenvoudig als de ware kunst zelve is. Hare taal is geene andere dan die der waarheid, en houdt alzoo proef bij de nakomelingschap. Deze nakomelingschap, mijnen kunsteloozen en zwakken toon vervangende, zal in breeder lofspraak uitweiden, wanneer zij den naam van troostwijk met die onzer uitstekendste Kunstenaars naar waarde zal verheffen.

Wouter joannes van troost wijk werd alhier geboren, den 28sten van Bloeimaand des jaars 1782.
Verbeeldt u, Toehoorders, een kind, zijnen vader dagelijks liefkozende, om toch iets voor hem te teekenen, overeenkomstig de voorwerpen, die het rondom zich zag; verbeeldt u dat kind, huppelende naar 's vaders vrienden, om iets meer te weten van deze en andere kunsten en wetenschappen, waartoe het gevoelde dat zijne geheele ziel gestemd was, - en gij ziet den zesjarigen troostwijk, in 's ouders huis, en bij 's vaders bijzondere vrienden, kraijenhoff en nieuwland. Ja ook gij, nieuwland! waart door uwe kinderlijke geaardheid, algemeene kunde, en bijzondere kennis in de doorzigtkunde, hier, gelijk altijd, de kinder- en de kunstvriend tevens. Dankbaar gedenk ik aan u in deze oogenblikken. Wat gij voor troostwijk geweest zijt, poogdet gij ook voor mij en anderen te zijn. Wat troostwijk in ééne kunst geworden is, daartoe lag bij u de grond voor alle, - voor alle? neen, voor ééne. Er is slechts ééne kunst. Zij is dat donkere, dat onuitsprekelijke gevoel voor het ware der echte schoonheid, voor het schoone der zuivere waarheid, voor het verhevene der eenvoudigheid, voor het eenvoudige der Goddelijke verhevenheid. Dit gevoel, deze kunst laat zich noch beschrijven noch bepalen; zij is gemeen aan dichter,

{==237==} {>>pagina-aanduiding<<}
schilder, beeldhouwer en toonkunstenaar, die, ter onderscheidene uitdrukking, slechts onderscheidene zintuigen en middelen bezigen. Deze kunst, dit gevoel is gemeen aan teekenaar en verzamelaar, aan schilder en beschouwer; het overige maakt den werkman. Vanhier dan, gij koele beoordeelaars, en gij koude beoefenaars, die, aan het uiterlijke en werktuigelijke of aan de deelen hangende, tot dat gevoel, tot die kunst in haar geheel ongeschikt zijt!
Dit gevoel, deze kunst, aanleg en bevatting, vervulden onzen troostwijk van kindsbeen tot den laatsten dag zijns levens. Door deze drift bezield, waren in zijne vroege jeugd de schoolsche schrijfboeken vol kindsche teekeningen, waaraan al het werktuigelijke ontbrak, waarin het kunstgevoel volkomen zigtbaar was. Door dit vuur opgewekt, was het bouwen van kaart- of bordpapieren huisjes, van geheele straten, met beschilderde deuren, vensters en muren, zoo dat alles duidelijk te onderkennen was, zijn speelwerk, lust en uitspanning. Door dit gevoel teekende hij daarna niet alleen beelden en beesten, maar ook landschappen; nam hij naauw het penseel op, en had eenige vaardigheid in de behandeling van hetzelve gekregen, of ook in het schilderen scheen hem alles te gelukken. Hierdoor werd hem de etsnaald eigen, toen hij eenige zijner studiën uitnemend op het koper overbragt. Ja, door dat zelfde gevoel, door die vatbaarheid, werd 's vaders onderrigt in de natuurkunde steeds door hem gewaardeerd, en maakte hij, op het eind zijns levens, op ééns zoo groote vorderingen in het spelen op de dwarsfluit, dat, naar het zeggen van zijnen meester, hij reuzenschreden voorwaarts deed, en, bij langer leven, in deze kunst ten hoogste zou hebben uitgemunt.
Den natuurlijken geest van den jeugdigen troostwijk beschaafd, en met het werktuigelijke der teekenkunst vast en grondig verrijkt te hebben, daarvan komt de eere toe aan den achtbaren Kunstenaar, anthonij andriessen. Bij de

{==238==} {>>pagina-aanduiding<<}
eerste les was troostwijk uitgelaten van vreugde, en in het vervolg werd steeds het uur derzelve vurig te gemoet gezien. Die vreugde over de komst van zijne meesters bleef hem geheel zijn leven bij. Ook toen hunne openhartigheid verdere lessen onnoodig verklaarde, verzocht troostwijk hun echter op het uur der voorheen gegevene te willen komen, het werk met hun juist oordeel gade te slaan, en de gebreken openhartig aan te wijzen; schijnende dán eerst vergenoegd, wanneer zijne oude brave meesters het zegel der goedkeuring aan zijn jeugdig werk gehecht hadden. De achtingwaardige Grijsaard, hier tegenwoordig, jurriaan andriessen, broeder van anthonij, leerde hem daarna de behandeling des penseels; en aan den raad van dezen was hij zijne oefening in de stedelijke Teeken - Akademie, wier hooggetijde wij thans vieren, verschuldigd. Deeer, van troostwijk als Kunstenaar geheel gevormd te hebben, komt troostwijk zelven alleen toe. In zijne jeugd was eene zucht van navolging hem bijzonder eigen; hij wist het werk van zijnen meester allerbedriegelijkst te volgen. Eenige teekeningen van p. van liender in handen krijgende, volgde hij deze weder zoodanig, dat men de zijne naauwelijks van die van van liender kon onderscheiden; maar, bij het vorderen van zijnen leeftijd, had hij van het prentachtige van van liender zoo wel, als van alle andere navolging, dan die der schoone Natuur, zulk een' afkeer, dat hij niet konde verdragen, dat men zijne stukken bij die van anderen, zelfs van eenen potter, vergeleek. Potter, zeide hij, du jardin, van de velde bewonder ik; maar de eenvoudige en schoone Natuur volg ik alleen. Zoo gij mijn werk vergelijken wilt, vergelijk het met dat van mijzelven in
vorige dagen; of liever, vergelijk mij met de schoone Natuur.
Met een vast en gelukkig geheugen was troostwijk van jongs af begaafd. In de gebrekkigste teekeningen zijner jeugd waren de stadgezigtjes ook in den eersten opslag kenbaar. Op zijn tiende of elfde

{==239==} {>>pagina-aanduiding<<}
jaar teekende hij te huis gezigtjes bij Weesp of Abcoude, welke hem in het voorbijrijden hadden getroffen, en die volmaakt geleken. Op zijn veertiende teekende hij, op zijn geheugen af, voor zijne grootmoeder te Utrecht, 's vaders nieuw gekocht buitenverblijf aan den Amstel zoo naauwkeurig, dat ieder zich over de juiste gelijkenis verwonderde. Deze vastheid van geheugen bleef hem ook in latere levensdagen bij. Toen, in den jare 1803, zijn zwager scheidius overleden was, teekende hij deszelfs afbeeldsel zoo gelijkend, dat de gansche verwantschap daarover even verbaasd als verheugd was. Op gelijke wijze vervaardigde hij ook andere afbeeldsels. Hij had over het geheel eene groote vaardigheid en een gelukkig slagen in het teekenen en schilderen van gelijkende portretten; dan wij wilden slechts eenig bewijs van zijn vast geheugen hier aanvoeren, en hem geenszins voor u als Portretschilder schetsen; daartoe zij u de herinnering van zijn eigen afbeeldsel genoeg; een afbeeldsel, waarvan de luchtige schets zoo ontzettend met de natuur overeenstemt, dat ik, bij de beschouwing daarvan in 's vaders woning, als van schrik terugge trad, en de bedroefde vader zelf bij de aanwijzing naauw de oogen durfde opslaan, om zijne aandoeningen niet te zeer op te wekken.
Geduldig, nederig, arbeidzaam was onze troostwijk.
Door mislukking liet hij zich nimmer afschrikken. Zijne eerste proef, toen hij naar het modél in dezer Stads Akademie teekende, was zoo gebrekkig, dat zijne medeleerlingen daarmede spotteden; en echter zijn geduld, standvastigheid en ijver waren zoo groot, dat hij dien zelfden winter nog, in die zelfde klasse, den hoogsten prijs verwierf; gelijk hij dan ook de volgende winters de prijzen der overige afdeelingen achtereenvolgend met den grootsten roem wegdroeg; altijd zichzelven mistrouwende, en zich daarover, zoo het scheen, meest verwonderende, hoe hij kon geacht worden de overigen te overtreffen.

{==240==} {>>pagina-aanduiding<<}

Ja, nederig was onze Kunstenaar bij uitnemendheid; altijd wilde hij den raad zijner vrienden innemen; nimmer was hij voldaan over zichzelven. Hoe vele schetsen, hoe vele teekeningen van een en hetzelfde voorwerp vindt men niet onder de zijne! Men staat versteld, dat één man hetzelfde beeld, zoo dikwerf, zoo geduldig, en tevens zoo kunstig, heeft kunnen vervaardigen. Ik ben nog lang niet, waar ik wezen moet, getuigde hij eens; ik voel, ik zie het wel, maar kan het nog niet vinden; al mijn werk is gebrekkig, stukwerk, niet dan studie, niet dan middel, om mij tot meerdere volmaking in de kunst op te leiden. Dat ik nog eens zoo verre kon geraken, dat ik één enkel voortreffelijk stuk leverde! maar, hoe meer ik vorder, hoe meer mij dunkt dat ik van het regte punt verwijderd ben. Van hier ook, dat zoo vele onafgemaakte schilderijen van hem gevonden worden, en dat zijne vrienden hem moesten dringen, zijne stukken af te werken. Zoo heeft men het aan zijnen bijzonderen Kunstvriend bernard alleen te danken, dat het voortreffelijke Stalletje werd voltooid.
Deze zelfde nederigheid, gelijk altijd bij edelaardigen, ging gepaard met een verheven gevoel van vrijheid. Er is, zeide hij eens, in potter zelfs iets, dat mij dunkt dat anders zijn moest, en dat potter zelf moet gevoeld hebben. Wat had echter die zelfde potter, die op zijn acht-en-twintigste jaar stierf, niet al vorderingen boven mij gemaakt!
Arbeidzaam en vol lust tot vordering was troostwijk bij uitnemendheid. Op school, en ten kantore zijns vaders, werd ieder vrij oogenblik der teekenkunde gewijd. Toen hij den post van Concherge van 't Stadhuis alhier verkregen had, was, onder al de vreugde, deze zijne uitboezeming: O! die schoone ochtenden, zij zullen voor mij verloren zijn. Wareik zeker niet te trouwen, ik liet mij van het schoonste gedeelte van den dag niet berooven. - IJverig was troostwijk desniettemin in zijn beroep; schoon hij, zoo veel hij woekeren kon, der teekenkunde woekerde. Des morgens ten zes

{==241==} {>>pagina-aanduiding<<}
ure was hij reeds opgestaan, en las bij het ontbijt iets over de zoogenaamde beeldende kunsten; daarna ging hij naar zijne kamer teekenen of schilderen, dikwerf betuigende: Hier is mijn Hemel. Op den gezetten tijd volbragt hij den arbeid, aan zijnen post verbonden, met naauwkeurigheid en vaardigheid; doch naauwelijks was dezelve afgeloopen, of hij begaf zich weder naat zijn kunstvertrek. Des namiddags ging hij doorgaans wandelen, nimmer zonder teekenboekje en teekenpen, meestal zoekende naar eenig geval, hetwelk hij dan vlug en geestig schetste. Bijna alle marktdagen ging hij, als marktganger, naar dezer stede Ossenmarkt, om het rundvee met het uiterste geduld en de meeste naauwkeurigheid gade te slaan; wetende, dat de Natuur zelve de beste meesteresse is. Om deze reden was het, dat dan ook op 's vaders buitenverblijf het rundvee als geheel onder zijne beheering stond, zoo dat hij hetzelve naar zijne denkbeelden en oogmerken telkens verwisselde, om door gedurige opmerking der Natuur meer en meer te vorderen. Doorgaans begaf troostwijk zich eens of twee malen 's jaars, in het zomersaizoen, naar het naburig Gooiland, ook wel naar Gelderland of het Drentsche, om zijne landschappen naar het treffende der aldaar zoo bevallige landouwen te schetsen.
Zoo leefde troostwijk voor zichzelven en voor de kunst. Zijn leven voor anderen was niet minder voorbeeldig. Zijne geheele ziel was zacht gestemd. Hij was eerbiedig en pligtmatig jegens zijnen vader, inschikkelijk en welmeenend jegens zijne broeders en zuster, trouwhartig, gul en opregt jegens zijne vrienden. Aan het gevoel van vriendschap offerde hij alles op, zelfs de kunst, hem meer waard dan het leven. Toen in de Maatschappij Felix Meritis, die reeds voorheen zijn Akademiebeeld had bekroond, zijne Landschapteekening den prijs behaalde, en hij het narigt daarvan ontving, was hij zelfs eenigermate bedrukt, vreezende dat de vriendschap tusschen hem en zijnen mededinger van os eenigermate daardoor mogt bekoelen. Toon

{==242==} {>>pagina-aanduiding<<}
hij vernam, dat de Maatschappij besloten had, ook aan dezen eenen eerepenning uit te reiken, was hij eerst regt verheugd. Wanneer de eerste maal een Koninklijke eereprijs werd uitgeloofd, en van de ingekomene stukken openbare Tentoonstelling gehouden, zeide hij tegen zijnen vader: Ik wil niet mededingen, om niet in de mogelijkheid te zijn van mijne vrienden te hinderen. Ik mag, daar zij door de kunst veelal moeten bestaan, mij niet in de gelegenheid stellen, hun dit voordeel te onthouden. - Doch wat poog ik door weinige trekken den grootmoedigen troostwijk als vriend te schetsen? Getuigt gij deswege, leden van dat Gezelschap, hetwelk, aan Kunst en Vriendschap gewijd, (*) ter beschouwing van Teekeningen op den Donderdag gewoon is bijeen te komen. Hoe gul, hoe vrolijk, hoe bedaard vergenoegd was hij in uw midden! hoe leerzaam waren zijne aanmerkingen! Nimmer beoordeelde hij de kunstwerken naar derzelver waarde, steeds naar derzelver verdiensten; wel eens zeggende: Dat men toch leeren mogt, den Kunstenaar en niet zijnen Naam te vereeren! Doch gij met name, zijne bijzondere kunstvrienden, brondgeest, bernard, hulswit, p.g. en j. van os, stokvis, michaelis, dasvelt, en ruytenschilt; gij, met wien hij, niet ter beschouwing, maar ter beoefening van kunst, eene vaste bijeenkomst had, getuigt gij inzonderheid van zijne ongeveinsde vriendschap, opgeruimdheid, juist oordeel, vaardigheid en nederigheid. Het beeld van troostwijk is mijner verbeeldinge altijd welkom; maar dán vind ik het regt groot en treffend tevens, wanneer ik hem zie in uw midden, zoekende naar feilen in zijne teekening, en naar deugden in
die zijner vrienden; wanneer ik hem aanschouwe, leunende op den schouder van een' uwer, en betuigende, terwijl ieder zijn werk hemelhoog verheft: Waarlijk, gij misleidt u; het is vol gebreken. - Zoo was troostwijk; of liever, zoo is de flaauwe schets van dat af beeldsel, dat ik u beloofde.

{==243==} {>>pagina-aanduiding<<}

Zal ik nu u het verhevene in zijne kunst zelve aanwijzen? Zal ik u, bij gebrek van proeven, zijn teeken- en schilderwerk, en het verdienstelijke daarin, bij wijze van omschrijving, pogen af te malen? Zal ik voor u ontvouwen het ware en bevallige zijner studiën van beelden en beesten, met de zachte en juiste omtrekken en de zoo naauwkeurige teekening; of het uitmuntend licht en bruin, het warme en natuurlijke der boomrijke of grazige landschappen beschrijven? Neen, geenszins - de kunst laat zich noch beschrijven noch ontleden. Om troostwijk's kunst te beoordeelen, moet men die zien; om die wél te zien, moet men kunstmatig voelen. Die dezelve gezien heeft, die oordeele zelf! Die dezelve niet gezien heeft, wat zouden wij dezen met ijdelen klank van woorden vermoeijen? Hij trede in de droeve woning des vaders, en de stomme wanden van ieder vertrek zullen hem beter troostwijk's lof verkondigen, dan ik met eenen nietigen ommezwaai van schelklinkende, maar niets afdoende redenen. Genoeg zij het, dat wij voor ons hem als Mensch en Kunstenaar even groot achten. Vele Redenaars scheiden, en dat dikwijls niet ten onregte, den Mensch van den Kunstenaar; maar wij mogen den ganschen man verheffen. Genoeg zij het, dat troostwijk bij ieder' kunstminnenden en kunstbeoefenenden even gezien, even hooggeschat werd. Genoeg zij het te melden, dat hij bij meer dan één Genootschap den prijs der eere wegdroeg; dat de vierde afdeeling van het Koninklijk Instituut hem tot deszelfs medelid benoemde, welke benoeming door het vertrek des Konings en troostwijk's kort daarop gevolgden dood de gewone bevestiging niet erlangen kon.
Ons behagen slechts zeer zelden vergelijkingen; ieder heeft voor zich iet eigenaardigs, dat alleen aan hemzelven voegt, en aan geenen ander. Wij beminnen vooral geenszins, nieuwe Kunstenaars tegenover oude Meesters te stellen, die de proef des tijds hebben doorgestaan en de goedkeuring der volken behouden. Maar, indien men hier toch alzoo vergelijken wil, men vergelijke

{==244==} {>>pagina-aanduiding<<}
troostwijk's landschap met dat van karel du jardin, wien hij zoo volkomen wist te volgen, dat eene kopij naar denzelven den kundigsten zelv' bijna bedroog. Of wil men liever, men stelle hem bij den zachten en bevalligen adriaan van de velde, omdat hij, even als deze, in het landschap en in beelden en beesten tevens uitmuntte. Of neen, men vergelijke hem met potter, wien hij in het ontleedkundige, naauwkeurige en krachtige somwijlen nabij kwam. Ja, men vergelijke hem bij potter; want in den bloei zijns levens, op denzelfden ouderdom als deze, werd hij zijnen vader, bloedverwanten en vrienden, werd hij dezer stad en der kunst op het onverwachtst ontrukt!
In het midden van den laatstverloopen zomer ontwierp hij een groot en zonachtig landschap met beesten. De eerste schets behaagde ieder; maar troostwijk zelf was niet te vreden, voor dat hij ten derde male daarvan een ontwerp had vervaardigd, dat hem wél en ieder beter beviel. Nu had hij tot voltooijing van zijnen arbeid het licht der ondergaande of lage zon noodig, maar wachtte daarop te vergeefs in den zoo guren en bewolkten zomer, waarover hij zich dikwerf beklaagde. Toen eindelijk, tegen het laatst van Hooimaand en gedurende Oogstmaand, eenige avonden daartoe wel niet geheel geschikt, maar toch dienstbaar schenen, ging hij ijverig aan het werk, doch klaagde zeer over de huiverigheid der avonden, de laatste maal zeggende: Dezen avond was het zoo guur en huiverig op het land, dat men gemakkelijk eene zinkingkoorts kon krijgen. Naar stad gekeerd, werd hij kort daarop ziek, en inderdaad door eene hevige koorts aangetast. Te bedde liggende, toonde hij zich zeer gevoelig voor de uitstekende blijken van veler vriendschap; hij vroeg met bijzondere naauwkeurigheid naar alle zijne vrienden, en hoorende, dat zij naar hem lieten vragen, zeide hij als met verrukking: Ik ben regt blijde, dat zij nog aan mij denken. De ziekte nam spoedig toe, en zijne ver-
{==245==} {>>pagina-aanduiding<<}
standelijke vermogens werden ras door het geweld der koortsen verbijsterd. Hij leed uiterlijk veel. Den laatsten dag zijns levens, den 20sten van Herfstmaand, zijner bewustheid en kalmte voor eenige oogenblikken magtig, en de helderschijnende zon in zijne kamer door de reten der nederhangende glasgordijnen ontwarende, zeide hij tegen de genen, die bij hem waren: O! laat mij die heerlijke lucht toch nog eenmaal aanschouwen! Weinige uren daarna, en zijne levenszon ging onder, in het acht-en-twintigste jaar zijns ouderdoms, tot zoo groote droefenis voor allen, als ieder, en de jeugdige
troostwijk inzonderheid, weleer gevoelde bij den dood van eenen nieuwland, niet ver van wiens gebeente (*) dat van troostwijk rust. Beider graven missen opschrift en pracht; maar beider roem zal leven, als veler Vorsten praalgraven vergruisd, en het stof door den wind zal verstoven zijn. Beider lof zal door de waarheid zelve alomme verkondigd worden, als de dagelijksche lofspraak over vele magtigen der aarde als logentaal alomme zal geboekt en erkend zijn.

Waarneming eener buitengewoon lange tong. Door N.C. Meppen, Chirurgijn en Apotheker te Diemen.

Aan den Redacteur der Vaderlandsche Letteroefeningen.

Mijn Heer!

Toen onlangs, onder de Amsterdamsche Geneeskundigen, het geval van een Meisje met eene buitengewoon lange Tong gerucht begon te maken, vond ik mij ook aangespoord, hetzelve in oogenschouw te nemen. Toen ik haar zag, maakte ik eene vlugtige aanteekening van hetgene ik zelf opgemerkt en van de moeder vernomen had. Ik biede UEd. dezelve aan ter plaatsing in uw voortreffelijk Maandwerk, te gelijk met de vertaling eener kleine Dissertatie over de Tonggebreken, welke, te voren onder voorzitting van den Hoogleeraar joseph frank, te Wilna, verdedigd zijnde, thans door hem in zijne Acta Instituti Clinici Vilnensis

{==246==} {>>pagina-aanduiding<<}
is overgenomen. Zij kwam mij voor, als kunnende strekken tot een commentarius op het door mij waargenomen geval, en indien UEd. de goedheid gelieft te hebben, om dit een en ander in uw geacht Maandwerk te plaatsen, zal mij zulks bijzonder aangenaam zijn; waarmede ik de eer heb te zijn

Uw Ed. bestendige Lezer,
n.c. meppen.

Antje jacobs, woonachtig in de Tichelstraat, No. 18, oud 13 jaren, werd van gezonde ouders geboren. Bij hare geboorte ontdekte men geene gebreken, en scheen zij tot in de veertiende week eene volmaakte gezondheid te genieten; nu echter bespeurde men eene meer dan gewone verhindering bij het zuigen, en ontdekte, bij een naauwkeurig onderzoek, een gezwelletje onder de tong. Dit veroorzaakte aan de ouders eenige ongerustheid, en zij besloten naar hulpe om te zien. Men begaf zich naar den Hoogleeraar a. bonn. Zijn Ed., het gebrek naauwkeurig onderzocht hebbende, zag hetzelve aan voor een vorschgezwel, en raadde de ouders, het vlijtig te bestrijken met honig van rozen. Hiermede gedurende eenigen tijd aangehouden hebbende, maar geene verandering ten goede bespeurende, heeft men de verdere bestrijking gestaakt. Gedurende het eerste levensjaar genoot dit Meisje eene volmaakte gezondheid, en zoog, hoewel niet zonder moeite, de moederlijke borsten gretig; terwijl het gezwel in denzelfden staat bleef. Maar het begin van het tweede jaar scheen het tijdstip te zijn ter meerdere ontwikkeling van het gezwel, hetwelk toen zulke vorderingen begon te maken, dat men genoodzaakt was, de korsten, waarmede de mond van het kind elken morgen bezet was, met laauw water te doen losweeken; hierbij verspreidde zich een ondragelijke stank, gepaard met ontlasting van eene gruisachtige stoffe, veel gelijkenis hebbende met de kuit van visschen. Onder zulke ongunstige omstandigheden nam de tong in groot-
{==247==} {>>pagina-aanduiding<<}
te toe, en, hoewel het gezwel onder dezelve langzamerhand verdwenen is, puilt niettemin de tong uit den mond, en heeft thans eene lengte verkregen van 4⅝ duimen Amsterd. maat, gemeten van den mond tot aan de punt van de tong; de breedte, gemeten van den eenen rand over de oppervlakte der tong naar de tegenovergestelde zijde, bedraagt 3¾ duimen, en de geheele omtrek der dikte van de tong bedraagt 8¾ duimen.
De onderste lip is geheel omgekruld door de zwaarte van de tong; de tanden hebben eene zwarte gedaante, en zijn afgerond; de voorste derzelven zijn bijna geheel vernietigd, en de tandkassen gesloten. De kleur van de uitpuilende tong is buitengewoon rood, en met een dun slijmachtig floers bedekt; hier en daar kan men duidelijke groeven in dezelve bespeuren, en aan de linkerzijde worden nog de overblijfselen gevonden van een lidteeken, waaruit weleer hevige bloedvliet en ontlasting van eene etterachtige stoffe heeft plaats gehad; welke ontlasting, naar het verhaal der moeder, het gevolg was van het aanhoudend bevochtigen der tong met laauwe zoete melk, terwijl zij van zelf heeft opgehouden, zoodra men het betten met de laauwe melk staakte. Zekerlijk heeft de teedere oppervlakte der tong, welke reeds genoeg te lijden had door de gedurige en toen nog ongewone blootstelling aan den invloed der omgevende lucht, zelfs deze onschuldige depping niet zonder schade kunnen verdragen.
Het uitpuilend gedeelte van de tong mist geheelenal het smaakvermogen. Een korreltje zout, daarop gestrooid, veroorzaakt eene pijnlijke gewaarwording; maar, zoodra men de oppervlakte van de tong, welke binnen de holte van den mond bepaald en ook niet zoo hoog rood gekleurd is, met iet prikkelends bestrooit, is de smaak volkomen. Er heeft eene aanhoudende ontlasting van speeksel plaats, (de hoeveelheid, welke ik zag, bedroeg, gedurende een tijdsverloop van vier uren, bijna drie oncen) hetwelk, langs de zijdelijke deelen der tong afdruipende, zich tot druppelen vormt

{==248==} {>>pagina-aanduiding<<}
aan de punt, en vervolgens wordt opgevangen in den vergaderbak, die tevens tot een koker voor de tong dient. De spraak is, over het algemeen, zeer duidelijk; alleenlijk veroorzaakt de uitspraak van de letter X eenige moeijelijkheid. Het nuttigen van vast zoo wel als vloeibaar voedsel gaat naar wensch, en veroorzaakt geene de minste moeijelijkheid; alleenlijk bespeurde ik bij het drinken, waarbij zij het kopje op de tong plaatst, dat er zeer veel van het te drinken vocht langs de zijden der tong afloopt. Haar gestel schijnt tegenwoordig vrij goed; zij is evenwel bleek en mager; doch dit schijnt minder aan innerlijke ongesteldheid, dan aan het overmatig verlies van speeksel, te moeten toegeschreven worden.
Waarneming aangaande een zeer zeldzaam gebrek aan de Tong, door Onuphr. Niechwiedowicz (1); overgenomen door den Hoogleeraar j. frank in zijne Acta Instituti Clinici Vilnensis, Ann. 3. pag. 120.
Naardien ik mij voorgenomen heb, om een ongemeen organisch gebrek der tong te beschrijven, zoo schijnt het mij niet geheel onvoegzaam, met het verhaal van de geheele ontbering van dat deel zelve een begin te maken. Daar wij nu geenszins aan de verhalen der Ouden (2), welke van volkeren gewagen, die van tong beroofd waren, geloof hechten, noch van de zoodanige, welke men ter oorzake van opgelegde straffen de tong uitrukte, spreken willen, zal het voldoende zijn, alleen te gewagen van de vernietiging der tong, als een gevolg van vooraf plaats gehad hebbende ziekten.
Bartholinus (3) verhaalt ons het geval van eenen Jongen, die, door de kinderziekte, de tong ge-
{==249==} {>>pagina-aanduiding<<}
heelenal verloor, en desniettegenstaande zijne spraak behield. Huxham (4) zelf deelt ons een geval mede, waaruit blijkt, dat het spraakvermogen ondanks de ontbering der tong kan standhouden; en men vindt een genoegzaam aantal voorbeelden van dien aard in het uitmuntend werk van den voortreffclijken voigtel (5). Het ontbreekt ons ook niet aan voorbeelden eener dubbele tong. Dolaeus (6) verhaalt, een Meisje van vijf jaren gezien te hebben, welk met twee tongen ter wereld kwam; maar het voorwerp was stom.
De zwelling van de tong, als een toeval in onderscheidene ziekten beschouwd, is een niet ongewoon verschijnsel. In de tongontsteking (glossitis) is dezelve dikwerf zoodanig gezwollen, dat zij de geheele holte van den mond beslaat, en de indrukselen der tanden ten toon spreidt (7). Er zijn voorbeelden, dat de tong op bepaalde tijden aan opzwelling (8) onderhevig was; dat dezelve zoo wel met vleesch- (9) als beurs- (10) of klier-gezwellen (11) bezet was. De onsterfelijke morgagne (12) heeft een geval medegedeeld, waar de geheele oppervlakte der tong met knobbeltjes bezet was. Ook zijn venerische (13) en voornamelijk kankerachtige (14) zweren aan de tong gansch niet zeldzaam: terwijl ik dit schrijve, kan ik een geval
bijbrengen van eenen aanzienlijken Man te Wilna, die door

{==250==} {>>pagina-aanduiding<<}
eene voortknagende kankerachtige zweer aan de tong gefolterd wordt. Deze zweer bepaalt zich bij den lijder tot de linker helft der tong, en het overige vertoont een knoestachtig gezwel. Dit gebrek ontleent zijnen oorsprong van eenen beet der tong, die waarschijnlijk reeds te voren tot de ziekte, van welke gesproken wordt, overhelde. Eene spraakbelemmering, eene aanhoudende ontlasting van speeksel, een buitengewone stank van den mond, een geopend ettergezwel, uit hetwelk aan de zijdelijke deelen van den hals een dun etterachtig vocht zich ontlast, eene bij uitstek moeijelijke doorzwelging, eene sluipkoorts; zie daar de toevallen, welke den beklagenswaardigen lijder folteren. De kool der tong, (anthrax linguae) welke niet alleen aan de paarden, maar ook aan het rundvee (15) eigen is, en bij menschen (16) ook somtijds is waargenomen, alsmede de spruw, verdienen hier genoemd te worden.
De ziekelijke zamengroeijingen van de tong (17), derzelver wonden (18), een al te kort toompje, of deszelfs inplanting (19) in de nabijheid van de punt; de voorbeelden, waarin de tong bezet was met haar (20), met wormen (21), of met steentjes (22), zijn wij voor-
{==251==} {>>pagina-aanduiding<<}
bedacheelijk met stilzwijgen voorbijgegaan, om langs dien weg, zonder den Lezer te vervelen, van dat gebrek der tong te gewagen, hetwelk wij met een nieuw en aanmerkelijk voorbeeld willen bevestigen; ik bedoel de buitengewoon groote tong.
De jaarboeken der Geneeskunde leveren hiervan niet weinige voorbeelden op. De gevallen, door trincavella (23), scaliger (24), schenk (25), bartholinus (26), hahneman (27) en andere beroemde Mannen aangehaald, zijn opmerkingswaardig. Bierkander (28) verhaalt het volgend geval: Een Meisje werd met eene meer dan gewoon groote tong geboren, welke, nadat zij de kirderziekte had doorgestaan, zoodanig in grootte toenam, dat dezelve ter lengte van anderhalven duim en ter breedte van twee duimen uit den mond hing. - Ficker (29) verhaalt een gelijksoortig geval: eene lijderesse, zijnde een Kind van zes jaren, bezat wel het vermogen om de geheele tong te kunnen terugtrekken, maar vulde daardoor de geheele holte van den mond, en verhinderde hare anders onbelemmerde spraak.
Eene meerdere opmerking verdient het volgend verhaal van den beroemden trioen (30). Een Meisje werd in hare kindsche jaren door de koorts aangetast; hiervan hersteld zijnde, groeide de tong langzamerhand tot die lengte, dat dezelve buiten de holte van den mond de kin bereikte. Deze afwijking van de natuurlijke lengte der tong belemmerde noch de spraak, noch

{==252==} {>>pagina-aanduiding<<}
de doorzwelging; en de lijderesse droeg de tong, in oogenblikken van rust, in een' zilveren koker. Het geval nogtans, hetwelk wij ons voorgenomen hebben mede te deelen, overtreft dit welligt in zeldzaamheid.
Taciana driemiatka, van gezonde ouders geboren, had in haar tweede jaar, toen men reeds in elke kaak twee tanden bespeurde, het ongeluk, bij eenen val, op de tong te bijten, waardoor eene aanmerkelijke bloeding veroorzaakt werd. Sedert dat tijdstip nam de tong langzamerhand zoodanig in omvang toe, dat zij, na verloop van een paar jaren, dezelve niet meer binnen de holte van den mond konde bepalen. Toen, echter, was zij nog in staat, de buiten den mond hangende tong in de mondholte terug te brengen. In het vervolg miste de lijderesse ook dit voorregt; want het deel, waarvan wij spreken, groeide zoodanig aan, dat hetzelve ter lengte van drie duimen over de kin nederhing.
Te gelijk met het opgroeijen der lijderesse, nam ook de wasdom der tong toe tot bijna het tiende jaar van haren ouderdom, zijnde dezelve sedert dien tijd niet meer in grootte toegenomen. Desniettegenstaande zocht zij hulp tegen deze ongesteldheid in het Ziekenhuis der liefdadige Zusters te Wilna. Den 12 October 1809 werd de lijderesse, welke toen reeds twaalf jaren bereikt had, in het bijzijn van het geneeskundig Genootschap te Wilna, door den beroemden Hoogleeraar becu onderzocht, en het volgende waargenomen: haar ligchaamsgestel was gezond; de zelfstandigheid van de tong was niet harder dan in den gezonden staat; men bespeurde noch eenig uitwas, noch eenige uitgestrekte wond aan dezelve; alleenlijk vertoonde derzelver onderste oppervlakte terstond buiten de lip eenige opgezette klieren, en men ontwaarde aan de punt van de tong eene streek van gezwollene tepeltjes en bundeltjes van bloedvoorende vaten; de tanden waren voor het grootste gedeelte vernield, en stelden als 't ware een geheel beenig ligchaam daar. De bovenste oppervlakte van de tong,

{==253==} {>>pagina-aanduiding<<}
zoo verre dezelve buiten den mond zigtbaar was, vertoonde zich buitengewoon ruw, en men verhaalde, dat dezelve reeds somwijlen eene ontv lling had ondergaan, en tot eene verblijfplaats van wormen en derzelver eijeren had verstrekt. Dit gedeelte van de tong, bijaldien dezelve droog was, miste het vermogen van te smaken; de lijderesse ten minste konde de suiker van het gewone zout niet onderscheiden; zij werd intusschen hiertoe in staat gesteld, en konde het alsdan zonder eenige verhindering doen, wanneer men de tong te voren bevochtigde, of wel die zelfstandigheden vooraf in water of speeksel liet oplossen. Door behulp van hare hand de tong naar de tegenovergestelde zijde gebogen hebbende, was zij in staat om zoo wel spijs als drank door de tusschenruimte tusschen de tong zelve en den op die wijze verkregen open hoek des monds aan de tegenovergestelde zijde te nuttigen. De kaauwing was moeijelijk en langzaam, daar in tegendeel de doorzwelging gemakkelijk en snel in zijn werk ging. De stem was van den natuurlijken staat niet veel afgeweken, en werd behoorlijk gebogen; en ware het niet, dat dit Meisje bij de uitspraak der letters C.Q.W.Z., waarbij eene meer naauwkeurige ombuiging van de punt of van den rug der tong, of eene naauwere sluiting der lippen, vereischt wordt, gemist hadde, zij zoude voorzeker geene belemmering in de spraak gehad hebben.
Wat betreft de geneeswijze van dit gebrek, zoo men die al zocht, er is inderdaad niets, hetwelk ons ter opruiming van een zoo groot ongeval eenige de minste hoop doet voeden. Naardien deze zoo buitengewone grootte in den sterken aanwas van eigene zelfstandigheid, en in geene andere ziekte te zoeken was, konde men ook geene hulp van geneesmiddelen verwachten; en zelfs de uitroeijing van het overtollige zoude geene plaats kunnen gehad hebben, omdat, het uitpuilend gedeelte afgesneden zijnde, het overige niet minder aangedane gedeelte van de tong in de holte van den mond zoude zijn teruggebleven; tot welks uitroeijing ons

{==254==} {>>pagina-aanduiding<<}
even min eene gezonde heelkunde zoude hebben kunnen aansporen, als tot eene volkomene uitrukking der tong. Buitendien scheen het wegnemen van het uitpuilend gedeelte der tong aan meer moeijelijkheden onderhevig, naar mate de lijderesse voor alle heelkundige kunsthewerkingen te sterker bevreesd was.
Dit gedenkwaardig geval, waarvan men welligt eene meer naauwkeurige beschrijving in de Verhandelingen van de geneeskundige Maatschappij te Wilna zal vinden, staaft de waarneming: dat dit gebrek, namelijk de buitengewoon groote tong, inzonderheid aan het vrouwelijk geslacht eigen zij. Wanneer men het voorbeeld, door morand (31) aangehaald, uitzondert, namelijk van eenen Jongen, bij wien de tong ter lengte van 4 duimen uit den mond nederhing, zoo zal men in de jaarboeken der Geneeskunde naauwelijks een voorbeeld vinden van het aanzijn eener buitengewoon groote tong bij het mannelijk geslacht.
Het komt ons opmerkingswaardig voor, dat de vernieling der tanden van de onderkaak zonder twijfel door de wrijving zelve van het uitpuilend gedeelte der tong veroorzaakt zij; en dat wel op dezelfde wijze, als slagaderbreuken, in de nabijheid der beenderen voorvallende, de vernieling derzelve doen stand grijpen. Wijders schijnt het van belang, dat het bijten op de tong bij onze lijderesse de aanleidende oorzaak geweest is ter vergrooting van den omvang derzelve; wij vinden ten minste nergens elders eene dergelijke reden van een zoodanig organisch gebrek der tong opgegeven. Waarschijnlijk ligt de grond van dusdanige organische gebreken meestal in eene afwijking der vis plastica dieper verholen, dan dat het menschelijk verstand denzelven zoude kunnen bevroeden; en het is om die reden, dat wij, vreemd van alle vooronderstellingen (hypotheses), bij het te voren gezegde niets meer zullen voegen.





{==255==} {>>pagina-aanduiding<<}

Geschiedkundig overzigt, rakende Napoleon Buonaparte; door iemand, die hem sedert vijftien jaren van zeer nabij gekend heeft.

(Vervolg van bl. 214.)

Ik lees daar in de Gazette de France, van 23 Mei 1814, een artikel, dat mij verpligt op een voorval terug te komen, in Egypte hebbende plaats gehad. Dit dagblad geeft het publiek kopij van eenen voorgewenden brief, door sidney smith van St. Jean d' Acre gezonden aan den Generaal - en - chef. Men geeft dezen brief voor echt. Ik durf deze zaak tegenspreken, wat betreft den stijl en den inhoud des briefs, die eene beleediging voor den Engelschen Schout-bij-nacht wordt. De stijl, dien men hem in dezen brief leent, is beurtelings die eens helds van de Garonne en van een' dorpprediker: platie spotternijen, magere toespelingen, een profetische toon, ellendige herinneringen, ziedaar alwat men hier, van het eene tot het andere einde, aantreft. Voorzeker, de Schout-bij-nacht was te zeer man van eer en van verstand, om de welvoegelijkheid uit het oog te verliezen, aan een' krijgsman schrijvende, wiens aanvang op de militaire loopbaan alle de trompetten van den roem vervulde.
Niettemin is het volkomen waar, dat sidney smith, voor St. Jean d Acre, aan buonaparte schreef. Ik ben meer dan eens in de gelegenheid geweest om zijnen brief te lezen; daar hij niemand benadeelt, zoo zie hem hier woordelijk:
‘Generaal! Ik ken sedert eenige dagen de toebereidselen, welke gij maakt om het beleg op te breken; de voorzorg, om uwe gewonden te doen vertrekken, en niemand achter te laten, strekt u tot eer. Dit laatste woord had zich niet in den mond van mij moeten bevinden; van mij, die, om niet meer te zeggen, u niet moet beminnen; maar de omstandigheden dringen mij om te verlangen, dat gij nadenkt over de onstandvastigheid der menschelijke zaken. Inderdaad, zoudt gij geloofd hebben, dat een arme opgeslotene in de gaten van den Tempel, dat een ellendige, met wien gij weigerdet u een oogenblik te bemoeijen, kunnende hem inzonderheid eenen uitstekenden dienst bewijzen, omdat gij

{==256==} {>>pagina-aanduiding<<}
destijds alvermogend waart; zoudt gij geloofd hebben, zeg ik, dat deze zelfde man uw tegenstrever worden, en u, in de woestijnen van Syrië, dwingen zou, het beleg van een onbeduidend vlek op te breken? Ziedaar uitkomsten, gij zult het toestemmen, die alle menschelijke berekeningen te boven gaan. Geloof mij, Generaal, neem gematigder gevoelens aan; en diegene zou uw vijand niet zijn, die u zeide, dat Azië geen geschikt tooneel is voor uwen roem. Deze brief is eene kleine wraak, die ik mij verschaf. Ik groet u,’ enz.
Thans geef ik beiderlei stijl ter vergelijking aan hen, die in de gelegenheid zijn om den een' en anderen brief te lezen; zij zullen te gelijker tijd uitspraak doen, welke mate van vertrouwen men moet hechten aan zekere stukken, met welke de dagbladen zich wel willen belasten.
In opzigt van het militaire genie, zou ik haast in verzoeking zijn te zwijgen van een' man, die, in vijftig geregelde veldslagen, altijd de overwinning op zijne zijde heeft gebragt; maar, daar deze krijgsverrigtingen altijd de stoffe zullen zijn, die de meeste opmerkzaamheid zal wekken, zal ik het wagen, aan het oordeel van het algemeen, de wezenlijke oor zaken, naar mijn gevoelen, van zijnen ongehoorden voorspoed te onderwerpen. Hetgeen misschien verbazen zal, is, dat, sedert de affaire van Marengo, alwaar ik hem vergezelde, niets, volstrekt niets mij heeft verwonderd in alle zijne overwinningen. Ik had zijne taktiek uit malkander gezet, en mij overtuigd, dat deze man bijna altijd de overhand moest behouden. Hiervan zal de Lezer zich gemakkelijk kunnen overtuigen:
Napoleon buonaparte voor den eersten krijgsoverste der wereld te houden, zou even onbestaanbaar zijn, als hem alle soort van militaire verdienste te ontzeggen.
Te allen tijde waren de Franschen dapper; de geheele aarde is het hierover eens; maar nooit waren zij het in zoo uitstekende mate, als onder de orders van napoleon. Als een bekwaam man, en ten beste zijner eerzucht alleen, wist hij voordeel te trekken van de beweging, welke de staatkundige onrusten ieder individu hadden medegedeeld. De onmetelijkheid zijner bedoelingen, de glans zijner zegepralen, en het denkbeeld, dat hij over de overwinning beschikte, alles werkte mede om den nationalen moed te vergrooten. Om-
{==257==} {>>pagina-aanduiding<<}
straald door de tooverkracht eener meer schitterende dan hechte glorie, maakte zijne tegenwoordigheid op het leger eenen indruk, altijd beslissende voor de overwinning in de slagen. Onder zijne oogen marcheerden geheele karrés infanterij, zonder beven, over andere karrés, bij rijen ter neer geslagen; verstrooide ledematen, afgescheiden rompen, de lijken eens broeders, eens vriends, eens bloedverwants, de zuchten der gewonden en stervenden, niets hield deze eenmaal in beweging gebragte massa's tegen. Volstrekt onaandoenlijk, marcheerden zij ten dood, zonder te bedenken, dat deze stroomen blceds slechts vloeiden voor een enkel man, die, buiten het gevecht, in hun lot geen deel meer nam.
Ik za slechts éénen trek aanhalen, waarvan ik zeif ben getuige geweest, en die bewijzen zal, dat hij somtijds onmenschelijk was jegens den soldaat; onmenschelijkheid, te schuldiger, omdat die trek niet kon komen dan van een man, zonder noodzakelijkheid wreed en kwaadaardig.
Het vas in het midden van Februarij 1811: dien dag was het een verschrikkelijk weer; de wind, de koude, de sneeuw en regen sneden, martelden den armen reiziger. De Keizer, in een gemakkelijk rijtuig zittende, reed van Rambouillet naar Parijs. Hij ontmoette op zijnen weg twee ongelukkige bataljons ligte infanterij, door vermoeidheid en konde bezwijkende. Zou men gelooven, dat een booze geest hem kwam inblazen, deze twee bataljons te doen halte houden, en ze een groot uur door de velden te doen manoeuvreren? Hij noemde dat, de vermoeijenis breken! Ik ben zeker, dat tweehonderd menschen gestorven zijn aan de gevolgen dezer gruwzaamheid. - Deze anekdote alleen zal volstaan, geloof ik, om te bewijzen, dat, zoo de soldaat somtijds het voorwerp zijner zorgen was, dit geschiedde naar den eisch van tijd en plaats, of der behoefte, welke hij aan denzelven had.
Buonaparte verstond volmaakt het groote geheim om regt datgene te zijn, wat hij op eenen dag des gevechts behoorde te wezen. Ieder officier kon hem gemakkelijk naderen; men was zeker van wei ontvangen te worden. Ging hij voorbij een front, hij glimlachte den strijderen ongedwongen toe; en wie weet niet, wat een lach, een vriendelijk woord, een gebaar ter aanmoediging vermogen op eenen hoop

{==258==} {>>pagina-aanduiding<<}
menschen, die allen geenszins den slag hebben om woorden en zaken elk op hare waarde te schatten?
Ziehier een treffend voorbeeld van hetgeen een woord vermag, wanneer het wél wordt aangebragt.
In den slag van Friedland ontdekte de Generaal rapp een regiment, door het vuur eener talrijke artillerij in wanorde gebragt, en wierp zich midden onder de vlugtelingen. - ‘Wie zijt gij?’ - Eene stem antwoordt: ‘Het een-en-zeventigste regiment.’ - ‘Ongelukkigen!’ roept hij, ‘gij zijt het een-en-zeventigste regiment, en gij vlugt!’ ... Op deze woorden staan allen stil; de rijen herstellen zich; men rukt tegen de stukken in, en welhaast zijn ze in de magt der Franschen.
Vergeten wij ook de grootsche woorden van eer en vaderland niet: kostbare woorden, welke somtijds veel kwaad en veel goed gedaan hebben; en de Fransche officiers zijn zonder tegenspraak, in geheel Europa, diegenen, welke dezelven het best ter snede weten te plaatsen. Voegt er bij de hoop op onderscheidingen.
De instelling van het legioen van eer was misschien een der sterkste prikkels, welke buonaparte aan de Fransche dapperheid kon geven. Hij was daarvan wel overtuigd; want hij zeide op zekeren dag tot lacépéde: ‘Gij weet niet, Mijnheer de Graaf, wat ik al aan het legioen van eer verschuldigd ben! Wanneer gij daarvan een brevet opmaakt, kunt gij, met zekerheid, zeggen: het is eene schoone daad, waartoe ik het bevel uitvaardig.’ Deze vereerende onderscheiding onderhield den militairen naijver dermate, dat men, in een verslag, gedaan aan den Generaal grenier, betreffende een' officier, die zich met eene zeldzame onverschrokkenheid gedragen had, deze woordspeling vindt: deze officier zou zich aan het kruis doen slaan, om het kruis te verdienen.
Neemt bovendien bij zijne talrijke voorspoeden in aanmerking de hoop, die ieder militair had, op bevordering. Te midden der aanhoudende oorlogen, en bij eene natie, die de eerzucht van den Vorst geheel oorlogzuchtig had gemaakt, was niets zoo snel als de bevordering. Een korps officiers, des morgens voltallig, en dat des avonds slechts nog voor de helft bestond, bood al zeer spoedig rangen om te vervullen aan; en het waren altijd diegenen, welke zich het meest onderscheiden hadden, die daartoe werden bevorderd.

{==259==} {>>pagina-aanduiding<<}
Iets nog sterkers, en waarop ik mij zeer verwonder dat onze staatkundigen nog geen acht geslagen hebben, is, dat zijne wijze van rekrutering, zonder achtgeving op het physieke, en tegen alle wetten der natuur, bij den Franschen militair de noodzakelijke behoefte had voortgebragt om de gevaren te tarten.
De Conscriptie, ieder weet het, nam de jonge lieden weg op hun achttiende jaar. In dien leeftijd was hun lot nog onbepaald. Wie voor de pleitzaal bestemd was, had nog zijne studiën niet volbragt, de kunstenaar zijn vak nog niet gekozen, de ambachtsman zijne leerjaren niet ten einde gebragt; de ouders zelven dezer verschillende klassen, verzekerd van hunne lieve kinderen welhaast te verliezen, hadden ze verwaarloosd.
Ziedaar hen dan soldaat! Degenen, die eens aan den dienst gewoon waren, zeiden tot zichzelven: ik ben niet rijk; ik ken geene broodwinning; op vierentwintig of dertig jaar kan ik niet meer in de leer gaan; dus moet noodzakelijk het bedrijf der wapenen het mijne zijn, en ik moet mij onderscheiden, om bevorderd te worden. Vandaar die menigte van schitterende daden, van welke geene natie ter wereld meer voorbeelden zal opleveren. (*)
Wie zou het gelooven, dat de wanhoop zelve, van het einde zijner militaire loopbaan niet te kennen, glansrijke bedrijven heeft te weeg gebragt; bedrijven, die somtijds hebben bijgedragen tot het winnen van een gevecht, waarvan de gevolgen allerschitterendst zijn geweest?
Om deze bewering te staven, zal ik eene daadzaak aanhalen, waarvan ik zelf te Wagram, een uur vóór de beslissing van dien verschrikkelijken slag, getuige was. Vijf bataljons Fransche infanterij kregen order om zich in digte kolonnen te vormen, ten einde zich meester te maken van de beschutting eener hoogte, welke de Duitsche kavallerij zoo even verliet. De beweging werd op het oogenblik ten uitvoer gebragt. Ongelukkiglijk beging men eenen misslag, door aan te rukken op de regterzijde, in plaats van de beek over te steken aan de linker, langs de brug, welke de Generaal bertrand bij eenen kalkoven had doen slaan. Eensklaps be-
{==260==} {>>pagina-aanduiding<<}
vond zich deze massa voetvolks, door de bogten van de beek, in zoo geringe ruimte besloten, dat een enkel bataljon er zich niet kon ontwikkelen.
De vijand merkte dit vergrijp, en deed zes stukken geschut voortrukken. Het was gedaan met de vijf bataljons, zoo een jong huzaren-officier, dien ik zeer goed kende, en die met zestig man aan de overzijde der beek manoeuvreerde, niet eensklaps op deze artillerij gevallen was, waarvan de kanonniers neergesabeld werden vóór de batterij te hefbben kunnen vormen. Deze aanval was te opmerkelijker, omdat men buiten zijne zinnen moest zijn om hem uit te voeren; want men was verpligt onder het vuur van drie Duitsche compagniën voort te rukken, die last hadden om de batterij te dekken. De huzaren lieten er negentien man, en de officier kreeg twee kogels, die hem den elleboog en de linkerhand vermorzelden. De vijf bataljons, die zich gedurende dezen aanval ontwikkelden, kwamen post te vatten achter de beschutting der hoogte, en beslisten de overwinning op dit gedeelte van den slag. Eenigen tijd na mijne terugkomst te Parijs, ging ik den jongen officier zien; hij was ridder van het legioen van eer. Ik verwonderde mij daarover niet; maar hij had den linker arm minder. Ik wist niet, dat hij gehuwd was alvorens in dienst te gaan: dit berigtte hij mij, door mij met zijne vrouw bekend te maken, gelijk met een' lieven kleinen jongen, toen drie jaren oud. Te midden van ons onderhoud verhief ik de onverschrokkenheid, waarvan hij te Wagram had bewijs gegeven. ‘Mijn vriend,’ zeide hij, mij in de rede vallende, ‘reken ze mij niet tot eer; ik was wanhopig. Vermoeid van slagtingen, afgemat door gevechten, waaraan ik geen einde kon zien, de herinnering aan mijne vrouw en zoon, dit alles had mijne denkbeelden met een somber floers overdekt; ik wilde den dood vinden. Gij waart getuige, hoe ik dit aanleide; maar de fortuin heeft mij boven mijne wenschen gediend; het kost mij slechts een arm. Wat raakt het mij, ik ben rijk, en alle dagen kan ik mijne vrouw en zoon omhelzen.’
Na deze verschillende aanmerkingen, is nlets minder verbazend dan het gedurig slagen van napoleon; voegt hierbij eene ontzaggelijke bevolking, welks geheele jongelingschap zijn erfdeel was.
Elk jaar volslagen meester van driemaal honderd duizend

{==261==} {>>pagina-aanduiding<<}
jonge lieden, trouweloos bewaarder der schatten van het rijkste gebied ter wereld, heerschzuchtig despoot, aan wien geen sonverein hof den moed had de bezittingen der ingezetenen te weigeren, welke zij sedert vijftien jaar dagelijks in zijne kisten stortten, - wat moest men van zoodanigen man niet verwachten, wanneer de geest des kwaads hem naar de slagvelden sleepte?
Ik ben geneigd te gelooven, dat deze verscheiden oorzaken der zegepralen van napoleon, met alle mogelijke waarheid in het licht gesteld, geenen twijfel hoegenaamd overlaten, dat bijna ieder krijgsman, met even groote hulpmiddelen, even hetzelsde zou hebben kunnen doen. Hetgeen bevreemdender is, en dat zijne voorstanders hem kunnen tot eere relenen, is, de talrijke provinciën van zijn uitgebreid rijk er toe gebragt te hebben, om hem niets te weigeren.
Zoo er echter nog eenige bewonderaars van zijnen verduisterden roem bestaan, die mij mogten tegenspreken, dat de uitgebredheid zijner hulpmiddelen de éénige bron zijner overwinningen was, blijft mij nog een middel om hen hiervan te overtuigen. Dit middel, durf ik verzekeren, is boven alle weerlegging; het is de taktiek, die hij voor zich geschapen had; verschrikkelijke, mêdoogenlooze, woeste, in één woord zoodanige taktiek, dat geen krijgsoverste, bij een beschaafd volk, gebruik van dezelve had durven maken. Neen, nooit zond een oorlogsman zoo koelbloedig duizenden van soldaten ten dood! Buonaparte deed het gevaar van voren aantasten: op de gesneuvelde bataljons deed hij bataljons voortrukken, die desgelijks sneuvelden; nieuwe strijders volgden deze laatsten, en voleindden met op hoopen van lijken de overwinning te vinden, die hun Hoofd, tot welken prijs ook, wilde behalen. Buonaparte zou het winnen van eenen veldslag met het bloed eens geheelen legers gekocht hebben, zoo hij wist dat een ander leger hem volgde. Ik beroep mij op de dapperen, aan de slagting van Pruissisch Eylau ontkomen. Ik geloos niet, dat het mogelijk is, eene hartverscheurender schilderij aan de blikken van den gevoeligen mensch aan te bieden. Zoodanige gruwzaamheden laten zich niet beschrijven; men moet er getuige van zijn.
Des daags daarna wilde buonaparte het slagveld doorloopen. Het was zeer koud. Gewonden ademden nog: de menigte der lijken, en de zwartachtige holligheden, die het

{==262==} {>>pagina-aanduiding<<}
menschenbloed in de sneeuw gemaakt had, vormden een verschrikkelijk contrast. De Staf was pijnlijk aangedaan. De Vorst alleen beschouwde met de grootste koelbloedigheid dit tooneel van rouwe en bloed. Ik deed mijn paard het zijne eenige schreden vooruit schieten; ik was begeerig hem in een dergelijk oogenblik waar te nemen: gij zoudt gezegd hebben, dat hij toen los was van alle menschelijke aandoeningen; dat al wat hem omringde voor hem niet bestond. Hij sprak bedaardelijk van de manoeuvres des vorigen dags. Eenen hoop gesneuvelde Russische grenadiers voorbij komende, werd het paard van een Aide-de-camp bang. ‘Dat paard,’ zeide buonaparte koeltjes, ‘is een lafaard.’
Om eindelijk deze schilderij te besluiten, zal ik zeggen, dat het woord menschelijkheid voor hem een woord is zonder zin; en dat hij aan deze schandelijke ongevoeligheid de barbaarsche taktiek verschuldigd was, waaraan wij en tallooze slagtingen en onsterfelijke laurieren te danken hebben.
(Het vervolg hierna.)





Buonaparte te Parijs.

(Uit het Fransch.)

De Nakomelingschap zal dat alles lezen, en - de Nakomelingschap zal het niet willen gelooven; en wijzelven, die alle deze voorvallen onder onze oogen zien gebeuren, wij hebben moeite om er geloof aan te slaan. Nimmer was eene zamenzwering uitgebreider en beter geweven; nimmer ook werd meer onachtzaamheid gebezigd om een verraad te voorkomen. Men zag sedert acht maanden deze onderneming voorbereiden. De briefwisselingen, de geheime zamenkomsten der zamenzweerders waren bijna openlijk. De Ministers des Konings ontvingen te dezer zake dagelijksche nota's; maar, of dezen waren in het komplot, of anderen waren van eene uiterste onverschilligheid, en zelfs, laten wij het zeggen, van eene terugstootende trotschheid jegens de vrienden des Troons, die hun de werkzaamheden der zamenzweerders kwamen ontdekken. Men noemde die aanmeldingen der regtschapenheid, koeltjes, manoeuvres van onruststokers. Jozef buonaparte, op zijn slot te Prangin, in Waadland, was de bemiddelaar, door wiens handen alles ging. Hij was het, die met het

{==263==} {>>pagina-aanduiding<<}
eiland Elba korrespondeerde, zoo wel als met de weerspannige en verraderlijke Generaals in het Noorden en Zuiden. De ontzaggelijke rijkdommen, welke men dien jozef gelaten had, als ook aan borghese, maret, cambaceres, aan fouché, rovigo, caulincourt, regnault de st. jean d' angely, verschaften hun de middelen, om alle de kosten te bestrijden, welke eene menigte van ondergeschitte handlangers veroorzaakte, die Frankrijk in alle rigtingen loorliepen, om het te re-napoleonizéren. De traagheid, de onbelwaamheid omringden den Koning, zoo wel als de trouweloosheid en het verraad. De Heer ferrand sloot zich op om te werken, en het was om te slapen; de Heer beugnot, overgegeven aan buitensporig gebruik van wijn, deed gelooven, dat het alleen der Engelschen zaak was om het eiland Elba te blokkéren, en verwaarloosde, de Fransche fregatten voor die trouwelooze rots te onderhouden. De Ministers van Policie en Finantiën, te allen tijde hongerig naar geld voor zich en hunne familie, hadden le bail des jeux (*) op den plaatsbekleeder van savary vernieuwd, en, na alzoo hun bijzonder aandeel in dit schandelijk benefice te hebben oogenomen, stelden zij tweemaal honderdduizend franken 's maands ter beschikking der desmarais, der veyrats en der oude Policie van napoleon. Het Geregtshof, Koninklijk genaamd, zuiverde den schandelijken mehée dela touche, en verklaarde voor lasteraars zoo wel het Journal Royal, als den beroemden
falconnet, den verdediger der Journalisten. Er waren er tot aan het Hof toe geene, die niet verblind genoeg waren, om eenen jongen napoleon, te Parijs, onder den titel van Hertog van St. Leu, te onderhouden, en hem of zijne moeder honderd duizend franken alle drie maanden te doen toetellen; terwijl, in spijt der plegtigste verbonden, en verpligtingen, die de dankbaarheid den Koning opleide, de Abt louis op eene barbaarsche wijze de Britsche onderdanen van honger liet sterven, door Frankrijk gehoond, nadat Engeland, zonder andere pligten dan die der algemeene menschelijkheid, gedurende vijf-en-twintig jaar, duizenden Franschen, van de hoogste klassen tot de laagsten, had onderhouden; en de Minister maakte zich hierin te schuldiger, omdat deze daad van regtvaardigheid berustte op de teruggave van penningen door het

{==264==} {>>pagina-aanduiding<<}
eene aan het andere Bewind, van welke Grootbrittanje, bewogen door hare gewone edelmoedigheid, op eene edele wijze de helft aan Frankrijk kwijtschold. Hij scheen niet te weten, dat het oogenblik komen kon, dat de Franschen op nieuw de onuitputtelijke liefdadigheid der Engelschen zouden inroepen.
Wij zien, welke de vrucht van zoo vele onachtzaamheid, van zoo vele onnoozelheid, van zoo vele verkeerdheid is geweest. Een oogenblik was toereikend, om andermaal het Huis van bourbon van dien Troon te stooten, waarop het begonnen was het geluk van Frankrijk en de rust van Europa te verzekeren, en de wereld op nieuw in een' bajert te storten, waarvan men het einde niet kan vooruitzien. De beroemde uitdrukking van bossuet: Madame sterft, Madame is dood, wordt thans onbeduidend bij die, welke de toekomstige historieschrijvers en redenaars kunnen bezigen: Buonaparte is te Frejus, Buonaparte is te Parijs. Hij ontscheept den tweeden Maart met twaalshonderd man, en in negentien dagen heeft hij tweehonderd-en-twintig uren gaans afgelegd; en, zonder dat er een snaphaanschot gedaan wordt, treedt hij zijne vorige hoofdstad binnen, aan het hoofd van vijftigduizend man, op den een-en-twintigsten Maart, den eigen dag der geboorte van zijnen Zoon, den Koning van Rome; alsof er niets kon gebeuren in den levensloop dezes doorluchtigen Charlatans, dat niet eene buitengewone zijde had, geschikt om den grooten hoop te verblinden en te treffen.

Vaderland en Oranje.

Eene Gelijkenis.

Er was een land, en hetzelve werd verscheurd door twist, en men misbruikte de geheiligde namen van den Vorst en van het Vaderland tot twee leuzen van partijschap en onderlingen haat.
En in dat land was een wijze, die vervuld was met weemoed over het bedreigde algemeene welzijn; en hij sprak daarover met zijne kinderen, en hij noemde het eenen boom, die heerlijk praalt voor het aangezigt der volken, en in welks schaduw al de inwoners rusten, ja die ook vruchten geeft te zijner tijd.

{==265==} {>>pagina-aanduiding<<}

En de kinderen zeiden tot malkanderen: laat ons zulk eenen boom teekenen, en laat ons daaronder schrijven: Algemeen weizijn; en laat het ons tot een gedenkstuk en tot eene vermaning strekken, om deze zaak nooit uit het oog te verliezen.
En de een zeide: mijn boom zal fraaijer zijn dan alle boomen des velds, en hij zal de kleur heebben van het liefelijkst ooft; en hij nam eene schoone, gele kleur. Doch de boom was geenszins liefelijk om te aanschouwen. Zijne bladeren waren als in den herfst, wanneer elke storm dezelven dreigt te doen afvallen.
Maar de ander zeide: blaauw is de kleur des hemels; mijn boom zal de kleur des hemels dragen, en ik zal zuiver wit daar tusschen spreiden, en hem opsieren met blozend roode vruchten. Doch de boom stond treurig als in het midden van den winte r ja alsof hij aangetast ware door de hand des doods, en de rottende bladeren aan zijne takken waren verstijfd; en het sierlijk wit en blozend rood schenen te spotten met zijn lijden, gelijk het purperen kleed met den Heiland der wereld.
Toen zeide de vader: mengt uwe kleuren ondereen; en er ontstond een bevallig groen. En hij zeide: teekent andermaal; en de boom was goed, en aangenaam om te aanschouwen.
Daarna nam de vader het stift, en hij schreef onder dien boom: ‘weest eensgezind! verlangt niet meer dan de natuur kan geven! brengt gaarne elk het uwe toe! en alle de bestanddeelen des geluks zijn in uwe magt (*).’
S.

De weelde.

Eene Vertelling.

In eene fraaije en rijke landstreek, welker ligging de Aardrijksbeschrijvers hebben vergeten te bepalen, in eene zuivere, lagchende en gematigde luchtstreek, bloeide een levendig, vrolijk, geestig, nijver volk, een vriend van de weelde, van vermaak en kunsten. De rijken bewoonden huizen van eene fraaije en regelmatige bouworde; van binnen waren hunne paleizen versierd met beelden, schilderijen, gemakkelijke en

{==266==} {>>pagina-aanduiding<<}
kostbare huisgeraden, prachtige stoffen en rijke tapijten. De mannen gingen gekleed in zijden stoffen, met goud en zilver geborduurd; de vrouwen tooiden zich met al wat de Ganges en de Indus meest schitterende opleveren. Op de tafel dezer door de fortuin begunstigden zag men lekkere en voedzame geregten, fijne wijnen en uitgezochte likeuren. Eene talrijke schaar dienstboden omringde hen, om hen te bedienen.
Hunne stallen bevatteden de schoonste en snelste harddravers; fraaije rijtuigen voerden hen naar de schouwburgen, de gezelschappen, overal waar het vermaak of de zucht tot verstrooijingen hen riepen. Alle rangen der maatschappij deelden meer of min in dezen overvloed; en wanneer, op een schoonen dag, de jonge lieden van de hoofdstad, hunne jeugdige echtgenooten, zusters of minnaressen, tot de openbare wandelplaatsen zamenvloeiden, werd het oog verrukt van hun tooisel en persoonlijke bevalligheden. De smaak voor fraaije kunsten ademde allerwegen. Hier zag men Akademien, aan kennis en naijver gewijd; ginds ruime en prachtige galerijen, in welke al de schatten van schilder- en beitelkunst verzameld waren. Uitgebreide zalen bevatteden, op ontelbare tafels, de voortbrengsels van het menschelijk verstand, de gewrochten van vernuft en verbeeldingskracht.
Een ander schouwspel en verschillende tafereelen vertoonden andere oorden dezer schoone stad. Het waren rijke werkplaatsen, voor de nijverheid en den koophandel geopend: men zag er drukke fabrijken, alwaar kundige werklieden, met behulp van vernuftige werktuigen, de wolle en de zijde verwerkten tot niet minder sterke dan zachte, gemakkelijke en bevallige stoffen. Elders vermengden zand en weedasch, ondereen gesmolten, hunne hoofdstoffen, ter vervaardiging van die prachtige glazen, in welke de schoonheid het beeld harer bevallig- en bekoorlijkheden terugkaatst en vermenigvuldigt. Goud, zilver, aarde, alle bergstoffen, veranderden van gedaante, nu eens tot vaten van duizend onderscheidene vormen, dan tot kostbare huisgeraden, ook wel tot sieraden, bestemd om de praal van paleizen te vermeerderen. Ruime wegen, van eene sterkte, elders onbekend, en met lommerrijke boomen beplant, dienden ter onderhouding van gemeenschappen, zoo talrijk als gemakkelijk, tusschen alle deelen des Rijks. Onophoudelijk wemelden zij van wagens, met koop-
{==267==} {>>pagina-aanduiding<<}
goederen beladen, van renboden, die de bevelen der Regering wijd en zijd overbragten, van reizigers, welke hunne bezigheden of nieuwsgierigheid naar verschillende oorden van dit landschap dreven. De havens lagen vol schepen van allerlei natien, die de schatting harer rijkdommen en nijverheid aanvoerden. Alle provincien van den Staat werden verwarmd door het vuur der eerzucht en der nijverheid.
Gedurende eene reeks van eeuwen had deze orde van zaken stand gehouden; toen een Wijsgeer, uit een naburig land, die zeer beroemd was geworden om de strengheid zijner zeden en de wijsheid zijner lessen, in de hoofdstad van ons magtig Rijk verscheen. Achtbaar was zijn tred en zijne houding; streng was zijn gezigt, zonder ruwheid; zindelijk en eenvoudig was zijn gewaad; zijn geheele voorkomen boezemde vertrouwen en eerbied in. Hij verzocht gehoord te worden in 's Vorsten Raad en in de Volksvergaderingen. Hij gaf te verstaan, dat hij gewigtige waarheden had aan te kondigen en belangrijke grondregels mede te deelen, die het gelaat van den Staat zouden veranderen, en een volmaakt en algemeen geluk bewerken. De hoofden der Regering, de Grooten der natie, het volk zelf, waren nieuwsgierig hem te hooren. Krachtig en met waardigheid drukte hij zich uit; hij sprak over den voorspoed der Rijken; hij prees de eenvoudigheid van zeden en den gelukkigen middelstaat, en voer breedsprakig uit tegen de nadeelen en de gevaren der Weelde. Hij vermeldde Laeedemon en de zwarte saus van deszelfs krijgslieden, het ijzeren geld, de gemeenschap hunner bezittingen, en hunne vaderlandsgezinde deugden. Ook sprak hij van Rome, van den ploeg en de peulvruchten van cincinnatus, en vergat de persoonsverbeelding van fabricius niet. Zijnen toehoorderen jaagde hij eenen schrik aan van de tafereelen, welke hij van de buitensporigheden en de misbruiken van den rijkdom ophing; hij deed hun zien de bevolking gekrenkt, den koophandel vernietigd, de krijgsdapperheid verzwakt, de geslachten vernederd, de zeden bedorven, de kunsten verloren. Zijne vertoogen, bezield van eene mannelijke en beknopte welsprekendheid, maakten diepen indruk op de vergaderingen; hij beklaagde het lot des volks, en het volk nam het besluit, zich van deze gelegenheid te bedienen ter vaststelling van de regten der gelijkheid. Allen verlieten de
vergaderplaats, met de overtuiging, dat de Weelde de Staten

{==268==} {>>pagina-aanduiding<<}
bederft en de Rijken verwoest. Van toen af aan was het besluit genomen, dat men de natie zou herscheppen, de eenvoudige en ouderwetsche zeden herstellen, en het onderscheid van bezittingen afschaffen, eenige en heillooze oorzaak der Weelde.
De Grooten, verblind door de praal der woorden en de spitsvindigheid der redeneringen, waren de eersten, die de toestemming gaven, afstand te doen van de genietingen des rijkdoms en den luister der grootheid. Van dit oogenblik af aan werden de prachtige paleizen en de kostbare gestichten verboden; allen, die tot nog toe het ambacht van metselaar hadden geoefend, deden nu niets anders dan afbreken hetgene zij gebouwd hadden. Werklieden van allerlei aard spoedden zich, om allerwegen te doen verdwijnen, hetgene rijkdom en ijdelheid aankondigde. Van niets anders sprak men nu dan van zeden, van verdeeling der bezittingen, van de voordeelen der armoede en der gelijkheid.
Gedurende eenigen tijd vond allerlei slag van werklieden een toereikend bestaan. Ongeloofelijk was de vreugde van het volk; van niets anders droomde het dan van geluk en voorspoed; het verbeeldde zich, meester te zijn van de gansche natuur.
Van geen langen duur, echter, was deze begoocheling; zoodra de geringe huizen gebouwd waren, liepen de metselaars ledig; de rijke stoffen plaats hebbende gemaakt voor geringere, vonden zich de fabrikeurs van middelen van bestaan ontbloot; jonge vrouwspersonen, die zich plagten onledig te houden met borduren van kleederen voor de rijke lieden, verkwijnden in ellende en wanhoop; de kunstschilder zag vruchteloos uit naar een rijk man, die zich van zijne talenten bediende en zijne schilderstukken kocht; zijne penseelen en verwen bleven nutteloos in zijne werkplaats; duizenden werklieden, die voormaals werk vonden in uitgestrekte sabrijken, wachtten vruchteloos op den tijd, dat de verdeeling van eigendommen, die erkend wordt onmogelijk te zijn, middelen van bestaan aan hen zou teruggeven. Alles werd uitgeput in het geheele Rijk; de havens lagen niet langer vol van schepen van vreemde natien; de wegen, nutteloos geworden en verwaarloosd, vervielen overal; de gemeenschap tusschen de onderscheidene deelen des Rijks werd afgebroken; de kunsten werden niet meer geoefend; de scholen stonden

{==269==} {>>pagina-aanduiding<<}
ledig. Aan alle oorden des Rijks hoorde men niet dan van oproerigheden. De Regering zag zich ter prooije van duizenden bekommernissen, en stond bloot aan duizenden gevaren. En de Wijsgeer, getuige der rampen, welke zijne wijsheid had gewrocht, begreep eindelijk, dat het de heilloosste en verderfelijkste grondstellingen zijn, welke eene strekking hebben om nieuwigheden in de Staten in te voeren.
De staat- en zedekundige toepassing dezer Vertelling is niet verre te zoeken.

Het dansen.

(Geschiedenis der Waldenzen en Albigenzen, met hunne leer en tucht, door jean paul, perrin, enz.)

‘Een groot deel dezer acte van verbod tegen het dansen is als gezag tegen hetzelve overgenomen door geen minder groot man dan william penn!... Ik glimlach bij zijne bewijzen, maar sta echter, wat de zaak zelve betreft, hoe ouderwets dit schijne, min of meer in zijn gevoelen.’

De Waldenzen en Albigenzen hadden sommige vreemde begrippen, betreffende het dansen. Zie hier eene rede, welke hunne acte van verbod begeleidde!
Een dans is des Duivels processie, en hij, die zich in eenen dans begeeft, begeeft zich in zijne possessie: de Duivel is de aanvoerder, het midden en einde van den dans. Zoo vele passen als iemand dansende maakt, zoo vele schreden doet hij ter Helle. Iemand zondigt dansende op verscheiden wijzen; als met zijnen pas, want alle zijne schreden zijn geteld; met zijn gevoel, met zijne sieraadjen, met zijn gehoor, gezigt, spraak en andere ijdelheden. En daarom zullen wij bewijzen, eerst door de Schrift, en daarna met verscheidene andere redenen, hoe boos een ding het dansen is.
Het eerste getuigenis, dat wij zullen aanvoeren, is hetgeen wij in het Evangelie lezen, Marc. VI: het behaagde herodes zoo zeer, dat het joannes den dooper het leven kostte. Het tweede is Exodus XXXII: toen mozes, komende bij de vergadering, het kalf zag, wierp hij de tafelen van zich, en verbrijzelde ze aan den voet des bergs, en daarna kostte het drie-en-twintig duizend hun leven. -
{==270==} {>>pagina-aanduiding<<}
Bovendien zijn de sieraadjen, welke de vrouwen bij het dansen dragen, als kroonen voor vele overwinningen, welke de Duivel heeft behaald op de kinderen Gods. Want de Duivel heeft niet slechts een zwaard in het dansen, maar zoo vele als er schoone en wel opgeschikte personen dansende zijn; want, de woorden eener vrouwe zijn een schitterend zwaard; en derhalve is die plaats ten hoogste te vreezen, waar de vijand zoo vele zwaarden heeft, daar een enkel zwaard van hem moet gevreesd worden. Wederom, de Duivel treft te dezer plaatse met een scherp zwaard; want de vrouwen verschijnen niet gaarne ten dans, indien zij niet gekapt en opgeschikt zijn; welk kappen en versieren is als een wetsteen, waarop d. Duivel zijn zwaard scherpt.
Zij, die hunne dochters tooijen en opschikken, zijn als de genen, die droog hout in het vuur werpen, opdat het te beter moge branden; want zulke vrouwen ontsteken het vuur der dartelheid in de harten der mannen. Gelijk samson's vossen het graan der Philistijnen in brand staken, zoo dragen deze vrouwen vuur in hunne aangezigten, en in hunne bewegingen en verrigtingen, hunne blikken en wulpsche woorden, waardoor zij het welzijn der mannen verslinden. Wederom, de Duivel gebruikt in den dans het krachtigste wapen, dat hij bezit; want zijne sterkste wapenen zijn de vrouwen; hetgeen ons duidelijk is geleerd, doordien de Duivel eene vrouw verkoos om den eersten man te verleiden; desgelijks deed balaam, opdat de kinderen Israëls mogten verworpen worden; door eene vrouw deed hij samson, david en absalom zondigen. De Duivel verzoekt de mans door de vrouwen langs driederlei wegen, dat is te zeggen, door het gevoel, door het oog, en door het oor; door deze drie middelen verlokt hij dwaze mannen tot het dansen, door hare handen te voelen, hare schoonheid te beschouwen, hare zangen en muzijk te hooren. Wederom, zij, die dansen, breken die gelofte en overeenkomst, welke zij met God in den Doop hebben aangegaan, wanneer hunne Gevaders voor hen beloofden, dat zij den Duivel en alle zijne pracht zouden verzaken; want dansen is de processie van den Duivel, en hij, die danst, stijft zijne pracht, en zingt zijne Mis. Want, de vrouw, die zingt bij den dans, is de priores des Duivels, en zij, die antwoorden, zijn de geestelijken, en de aanschouwers zijn de leeken, en de speeltuigen zijn de schellen,

{==271==} {>>pagina-aanduiding<<}
en de speellieden de dienaars van den Duivel. Want even als, wanneer de zwijnen verstrooid zijn, en de zwijnenhoeder één roept, allen van zelve te zamenloopen, zoo doet de Duivel eene vrouw bij den dans zingen, of op eenig speeltuig spelen, en op het oogenblik vergaderen al de dansers te zaam.
Wederom, in eenen dans verbreekt iemand de tien Geboden Gods; als ten eerste, gij zult geene andere Goden hebben dan mij; want in het dansen dient iemand de persoon, die hij meest begeert te dienen, en daarvan, zegt de H. hieronymus, ieder mans God is, dien hij het meest dient en lief heeft. Hij zondigt tegen het tweede Gebod, wanneer hij een' afgod maakt van hetgeen hij bemint. Tegen het derde, omdat eeden gemeenzaam zijn onder de dansers. Tegen het vierde, want door het dansen wordt de Sabbat ontheiligd. Tegen het vijfde, want in den dans worden de ouders dikwijls onteerd, daar vele verbindtenissen worden gesloten buiten hunnen raad. Tegen het zesde, een man moordt dansende, want iedereen, die tracht een ander te behagen, vermoordt de ziel, zoo dikwijls hij tot lust verwekt. Tegen het zevende, want de partij, die danst, hij zij mannelijk of vrouwelijk, begaat overspel met de partij, welke hij begeert; want hij, die eene vrouw aanziet om haar te begeeren, heeft alreede overspel in zijn hart begaan. Tegen het achtste Gebod zondigt een man dansende, wanneer hij eens anders hart van God aftrekt. Tegen het negende, wanneer hij dansende valschelijk spreekt tegen de waarheid. Tegen het tiende, wanneer vrouwen behagen scheppen in de sieraadjen van een ander, en mannen de vrouwen, dochters en dienstmaagden van hunne naasten begeeren.
Wederom moge iemand bewijzen, hoe groot eene zonde het dansen is, door de menigte van zonden, welke hen, die dansen, vergezellen; want zij dansen zonder maat of tal; en daarom zegt de H. augustinus, de rampzalige danser weet niet, dat zoo vele passen als hij dansende maakt, zoo vele sprongen maakt hij naar de Hel Zij zondigen in hunne sieraadjen op vijfderlei wijze: eerstelijk, door zich daarop te verhoovaardigen; tweedens, door de harten der genen te ontsteken, die hen beschouwen. Ten derde, wanneer zij die genen beschamen, welke geene dergelijke sieraadjen hebben, hun gelegenheid gevende gelijken te begeeren. Ten vierde,

{==272==} {>>pagina-aanduiding<<}
door de vrouwen te doen lastig vallen, dezelfde sieraadjen van hunne echtgenooten vragende. En vijfdens, wanneer zij ze van hunne echtgenooten niet kunnen verkrijgen, zoeken zij ze elders door zonde te winnen. Zij zondigen door te zingen en op speeltuigen te spelen, want hare zangen betooveren de harten der genen, die haar aanhooren, met wereldsch vermaak, God vergetende, niets in hare zangen uitende dan leugens en ijdelheden. En de beweging zelve des ligchaams, welke in het dansen gebruikelijk is, geeft getuigenis genoeg van het kwaad.
Dus ziet gij, dat dansen is des Duivels processie, en hij, die zich in den dans begeeft, begeeft zich in des Duivels possessie. Van het dansen is de Duivel de aanvoerder, het midden en het einde; en hij, die als een goed en wijs man aan den dans gaat, komt terug als een bedorven en slecht mensch.

Werner.

Een Prediker van een geheel buitengewoon slag verwekt tegenwoordig te Weenen eene algemeene nieuwsgierigheid. Het is de beroemde werner, Schrijver van verscheiden romantische Treurspelen, in welken hij de geboorte en uitwerkselen van het Luterdom met de verleidelijkste kleuren heeft geteekend. Hij heeft zich, op de volgende wijze, tot den Katholijken Godsdienst bekeerd. Hij was, voor eenige jaren, te Weenen gekomen, met oogmerk om zich te vermaken. Eens, avonds, beschouwde hij de sombere massa's van de Gottische Hoosdkerk van St. Stephanus; eensslags opent zich eene deur; flambouwen schitteren; een Priester brengt het heilig sacrament aan eenen zieke. Getroffen door dit eerbiedwekkend schouwspel, wordt onze Dichter eene spoedige omkeering gewaar in zijne denkbeelden en gevoelens; hij begeeft zich naar Rome, zweert zijnen Godsdienst af in de Hoofdkerk van St. Pieter, en brengt twee jaren als een boeteling aan den voet van den Vesuvius door. In Duitschland teruggekeerd, is hij Prediker gaan worden. Zijne Katholijke Leerredenen trekken eene groote menigte; maar des avonds worden zijne Lutersche Treurspelen niet minder bezocht, in voege dat hij zich heeft verpligt geoordeeld, om zelf te pre-
{==273==} {>>pagina-aanduiding<<}
diken tegen zijne stukken, die hij veroordeelt. Verscheiden vreemde Vorsten hooren hem prediken. Eene stèm als uit het graf, een bleek gelaat, een wild gezigt, alles loopt zamen, om werner het voorkomen van een (nieuwerwetschen) Apostel te geven. Hij is gehuisd bij de Serviten, alwaar hij verscheiden boetoefeningen doet: intusschen laat hij zich zachtjes aan op de groote maaltijden slepen, misschien met het menschlievend oogmerk, om de wereld door den aanblik eens nieuwen Heilig te stichten.

De godzaligheid heeft de belofte - ook des tegenwoordigen levens.

De Deensche Gezantschaps-Predikant te Parijs, göricke, verklaarde onlangs in eene plegtige Afscheidsrede, (waarbij hij afscheid gaf aan een groot aantal zijner hoorders, welke, bij gebrek aan eene eigene Lutersche kerk te Parijs, zich in de kapellen der Deensche en Zweedsche Gezanten hadden plegen te vervoegen; maar nu door de gunst der Fransche Regering eene eigene kerk verkregen hadden;) in deze Redevoering, dan, verklaart hij, die gedurende de geheele periode der Revolutie te Parijs geleefd heeft en werkzaam geweest is, aldaar gestadig opgemerkt te hebben: ‘dat bijzondere personen en gansche huisgezinnen, die, door wereldsche bezigheden en den stroom der groote stad weggesleept, den Godsdienst allengs geheel verwaarloosden, niet meer te kerk, niet meer aan het H. Avondmaal gingen, en in dit opzigt, om zoo te spreken, leefden als Heidenen, ondergegaan zijn; maar anderen daarentegen, zoo wel bijzondere personen als geheele huisgezinnen, die zelfs in den boossten tijd hunnen eerbied voor Godsdienst en Christendom ook door deelneming aan den openbaren Eerdienst aan den dag legden, staan bleven, bloeiden en gedijden.’






{==274==} {>>pagina-aanduiding<<}

De man en de twee krukken.

(Eene Fabel.)

(Uit het oorspronkelijk Fransch van den Heer bruno de serres.)

Een man, die slechts gebruik had van zijn ééne been, 
(Of het zijn regter was of linker, is om 't even, 
Ik vind daarvan geen enkel woord beschreven) 
Die man dan klaagde en was zoodanig ontevreên 
Zoo met zijn ramp, as met zijn lot, 
Zoo met zichzelv' als met zijn' God, 
Dat zulks het doode hont, de krukken, die hij voerde 
Tot schraging zijner leên, tot in het harte ontroerde. 
Elk harer nam, sentimenteel 
En welbespraakt, het innigst deel 
In 's mans verdriet. ‘Ach! Meester!’ zeide de een der krukken, 
‘Gij zucht, gij wanhoopt schier bij zoo vele ongelukken! 
Gij hebt gelijk! uw lot is inderdaad niet zacht, 
Gij zijt de ellendigste van 't menschelijk geslacht! 
Uw leed is naauw'lijks uit te drukken! 
Gewis! een beter lot waart ge overwaard; maar ziet: 
Elk huis heest hier zijn kruis; met suffen wint men niet! 
Vergundet gij me, om u ons eigen lot te schetsen, 
'k Zou ronduit, zonder het betaamlijke te kwetsen, 
U zeggen: onze ellend' legt u het zwijgen op! 
 
Een eik, wiens kruin gij ginds door 't stout geboomt' ziet prijken, 
De roem en vorst van 't woud, zag ons in zijnen top, 
Als tweelingen gepaard, het schoon der kruin verrijken. 
Hier blonk een afgrond door ons overhangend groen, 
Dáár sliep de jager zacht, verkoeld door frisch festoen, 
En ô! 'k vergeet het nimmermeer! 
Hoe Coridon zijn min aan Filis rozen-lippen 
Vaak, in onz' koele schaaûw, deed aan zijn' mond ontgiippen! 
De Zefirs wiegden zacht ons welssel heên en weêr, 
Terwijl der zang'ren roem, de lieve nachtegalen, 
Om de Echo's van rondom op puik van zang te onthalen, 

{==275==} {>>pagina-aanduiding<<}

Haar' zetel kozen in ons lommerrijk prieel, 
Als waar' dit hoog gewelf 't orchest van Filomeel! 
Tot hiertoe konden wij het woên des storms verdragen; 
Doch een verdoem'lijk instrument, 
In 't woud, helaas! genoeg bekend! 
't Moorddadig staal, de bijl, hieuw ons, met wreede slagen, 
Van 's moeders fieren top. Des menschen ruwe vuist 
Ontkleedde ons onbesuisd, 
Voor u, van 't lentegroen. De zaag trok hare tanden 
Door lijf en ingewanden: 
De gladde schaaf schoof 't vel, 
(Denk u dit wreed gekwel!) 
In krul op krul, met vlug herhaalde rukken, 
Van onze blanke leên! Zoo werden wij uw krukken! 
Alleen, ô sterv'ling, lijdt gij niet! 
Verbeeld u slechts ons wrang verdriet! 
Een nachtegaal, een handvol veren! 
Wat kon voorheên die last ons deren! 
Maar thans, thans torschen wij, gebogen, groote Goôn! 
Uw' ligchaamslast, en zulks zelfs zonder eer of loon! 
Gebeurt het daarteboven, 
Dat ge onvoorzigtiglijk, 
Of ongelukkiglijk, 
Aan 't glij den raakt, wie heeft de schuld?...Wij, arme slooven!’ 
Na zulks nam ook de tweede kruk, 
Welsprekendlid der welbespraakte krukken! 
Het woord en sprak: ‘Zoo 'k u iets mogt op 't harte drukken, 
Dan openbaarde ik u een niet verwerp'lijk stuk! 
Ronduit gezegd, 'k voorzie hetgeen er kan gebeuren! 
Wordt eens uw been hersteld, en gij volmaakt gezond, 
(Ik wensch u dit uit 's harten grond!) 
Zoo dat gij, buiten ons, uw ligchaam op kunt beuren, 
En flink en vaardig gaan en staan kunt, waar 't u lust, 
Dan zegt ge: adien! mijne oude trouwe dienaressen! 
Wij zullen dan, als afgedankte zielvoogdessen, 
Het eertijds glorend vuur der liefde zien gebluscht! 
Gij zult, in weêrwil van ons hartverscheurend kermen, 
U over ons niet meer ontfermen! 
Vergeten zult gij ons, vergeten even ras, 
Hoe onontbeerlijk u de hulp van krukken was! 

{==276==} {>>pagina-aanduiding<<}

Weldra smijt ge ons op 't vuur! en, 'k wil het niet verbloemen, 
Gij zult het wreedste vuur een vreugde - vuurtje noemen! 
En dan...’ ‘Te veel, te veel!’ riep in dit oogenblik 
De kreup'le man: ‘Gij zijt ellendiger dan ik! 
Ik geef mij sluks gevangen, 
En mijn opregt verlangen 
Is, dat ge op mijne erkent'nis bouwt, 
En, op hetgeen 'k u zeggen zal, vertrouwt! 
'k Beloof u! 'k zal u als een heiligdom bewaren! 
Niet uit gewoont' gelijk als and're krukken sparen, 
O neen, o dierb're krukken! neen! 
Al schraagt ge eens niet mijn kreupel been, 
Al ben ik weêr, die 'k eertijds plag te wezen, 
Gij hebt voortaan niets meer te vreezen! 
Ik waarborg steeds uw eêl en teêrgevoelig hout 
Voor vuur en vlam, al wierd ik honderd jaren oud!’ 
 
Wilt gij uit dit verhaal nog iets tot leering weten? 
De Fabel brengt dit meê! de mijne heeft dit doel. 
Men kan het ramptooneel een grensloos doolhof heeten, 
Waaruit het scherpst vernuft, of 't fijnst beschaafd gevoel, 
Nooit eenen uitgang vond, of immermeer zal vinden, 
Zoo 't aan den Draad der Hoop het hart niet wist te binden. 
Treft u het ongeluk, eilieve! sta mij toe, 
Dat gij verschoond bleeft van veel zwaarder onheilsroê! 
En dat een hart, van dankbaarheid doordrongen, 
De schoonste schatting zij, door 't weldoen ooit bedongen. 
Heb ik dit aangetoond, 
Dan is mijn wensch bekroond. 
 
Vertaald door m. martens, 
Holwerd, 23 Junij 1814. 






{==277==} {>>pagina-aanduiding<<}

Mengelwerk

Iets, over de voorbidding voor kranken, in de kerken, bij den openbaren godsdienst (*).

Onlangs werd mijne geliefde Gade, door eene gevaarlijke krankte, aan hare legerstede gekluisterd: haar toestand werd gedurig meer en meer bedenkelijk, en ik zag, met innige zielsontroering, haar naderend einde te gemoet. De hulp, door kunst en vriendschap aangebragt, scheen ontoereikende ter afwering van het dreigende gevaar, en er bleef, eindelijk, voor mijn geschokt gemoed, niets anders overig, dan troost en rust des harten te zoeken in de zekere overtuiging, dat eene wijze en weldadige hand alleen mijne lieve kranke, van voor de poorte des doods, in het leven konde terugroepen.
Te midden van dit dreigend leed, was het eene der bemoeijingen van bloedverwanten en vrienden, om de Bedienaars van den Godsdienst, in hunne openlijke voorbiddingen, te doen gedenken aan mijne geliefde lijderesse, en hare herstelling, in de plegtige vergaderingen der Christenen, van God af te smeeken. Mijnen bloedverwanten en vrienden hierin volkomen vrijheid latende, en hunne dienstvaardigheid voor een bewijs van opregte, welmeenende vriendschap opnemende, vermeende ik voor mij redenen te hebben, om van hen,

{==278==} {>>pagina-aanduiding<<}
in wijze van zien, te verschillen. De toestand mijns gemoeds mij, destijds, niet toela ende, over dit onderwerp, in het breede uit te weiden; zoo besloot ik, thans, in meer bedaarde oogenblikken, mijne denkbeelden te verzamelen, en door dezen weg algemeener te maken.
Niemand mijne denkbeelden willende opdringen, begeer ik alleen, dat men dezelve toetst aan het gezond verstand, en dat men tevens de goede bedoeling niet voorbijzie, die alleen eene verstandig-godsdienstige verlichting tracht uit te breiden en te bevorderen.
Zij, die met de voorbiddingen voor kranken, in de kerken, bij den openbaren Godsdienst, zeer zijn ingenomen, komen hoofdzakelijk daarin overeen, dat zij dezelve als zeer gepast, nuttig en pligtmatig beschouwen. In hoe verre dit oordeel al dan niet gegrond zij, wil ik door de volgende redeneringen pogen aan te toonen.
Wanneer ik de voorbidding voor eenen zieken, aan mijn hart zeer dierbaar, door een' ander' laat verrigten, dan vooronderstelt zulks,

1o.Dat ik zelf de noodige geschiktheid hiertoe misse;

2o.Dat ik aan het gebed van een' ander' eene grootere waardij toekenne, dan aan het mijne; of,

3o.Dat ik het denkbeerd koestere, alsof de Godheid eene meerdere bereidvaardigheid zoude betoonen, om het gebed van eenen Leeraar, dan om het mijne te verhooren.

Wat het eerste betreft, ik beken, dat er menschen, ja Christenen gevonden worden, weinig geschiktheid hebbende om voor zichzelven, veel minder nog om voor anderen te bidden: dan, wordt bij dezen, in tijden van gevaar, de spreuk niet waarachtig, dat de nood bidden leert? ja, vindt men dan niet bij, anders eenvoudige, menschen eene welmeenende hartelijkheid, die door niets kan overtroffen worden; vooral, wanneer men bedenkt, dat geen ijdel en noodeloos verhaal van woorden Gode aangenaam kan zijn, en Hij alleen het

{==279==} {>>pagina-aanduiding<<}
harte ziet en aanneemt? Zoude het ook wel zoo bij allen, in het algemeen, aan deze geschiktheid, om voor den kranken vader, moeder, kind of echtgenoot te bidden, ontbreken? Ik geloove het tegendeel. Immers, zou de zucht eener echtgenoote voor haren echtgenoot; de ten hemel geslagen blik eener moeder voor haren lieveling; het hartelijk: Ontfermer! spaar mijnen beminden vader! van eenen geliefden, braven zoon, onvoegzaam zijn? ontoereikende ter inroeping van Gods ontfermende genade? En wie is er onder de Christenen, die zulk eenen zucht niet slaken, zulk eenen blik niet opwaarts heffen, zulk eenen wensch niet zou kunnen uiten? hiertoe de geschiktheid missen zoude? Weg met deze gedachte! Hij, die dit doen kan, en, voor zijnen lieven kranken, doen mag, behoeft niet uit te zien, opdat een ander voor hem bidde. En gij, mijn Lezer! beantwoord mijne vragen voor de regtbank van een verlicht godsdienstig gevoel.
Ja, maar heeft het gebed van den Leeraar, den kranken, op eene plegtstatige wijze, met de gemeente, Gode voordragende, geene meerdere waardij? 't Is mogelijk, dat de Leeraar meerder uitweidt, juister, of liever kunstmatiger, bidt; maar ik vrage: zal dit gebed, juist omdat het door den mond des Leeraars verrigt wordt, in Gods oog, eene meerdere waarde hebben? Groote, zeer groote achting behoort elk den Leeraar van den Godsdienst, om zijns werks wille, toe te dragen; maar overigens is hij, bij Hem, die niet aanziet wat bij menschen eerwaardig of geleerd heet, een mensch van gelijke bewegingen als wij: hunne bediening, waarom wij hen achten, schenkt hun, en hunne gebeden, in Gods oogen, geene hoogere waarde boven den eenvoudigen Christen en zijn gebrekkig gebed. Onze eenige, alles waardige Voorspraak bij den Hemelschen Vader is Jezus Christus, de Regtvaardige.
Eindelijk, kan God geene meerdere bereidvaardigheid betoonen, om het gebed des Leeraars eerder en meerder te verhooren dan het smeeken van hem, die, in

{==280==} {>>pagina-aanduiding<<}
stilte, voor zijnen geliefden kranken bidt. Elke weldaad, die wij van God ontvangen, is onverdiend, en predikt zijne genade aan alle zijne schepselen: elke goede gave, elke uitredding uit gevaren, is teeken en zegel zijner liefde, geenszins van de waardij des persoons, aan wien Gods goedheid zich betoont. Is dit nu waarachtig, zoo als het is, dan heeft het gebed, ook van den uitmuntendsten Leeraar, op de bereidvaardigheid Gods, ter redding van den kranken, geene meerdere uitwerking, dan de eenvoudige voorbede eener minnende dochter voor hare dierbare moeder. Neen - God is geen aannemer des persoons. Hij, die jonge raven hoort, als zij tot Hem roepen, hoort, en hoort met vaderlijke liefde, de bede van zijn stamelend kind.
Bestaat er dus bij God geene partijdige voorkeuze in het hooren der smeekingen zijner schepselen; heeft het gebed van den een' boven den anderen geene meerdere waarde; en heeft ieder Christelijk hart de noodige geschiktheid om zijne wenschen Gode voor te dragen, (en wat is dit anders dan bidden?) vanwaar dan die groote ingenomenheid, om voor kranken, in de kerken, bij den openbaren Godsdienst, te bidden?
Men antwoordt: de Leeraar is, bij de openbare godsdienstoefeningen, de voorganger en tolk der gemeente, die, door zijnen mond, eerbiedig en plegtig, den Oneindigen nadert: het gebed voor den kranken wordt dus niet slechts dat van den Leeraar, maar van de gansche vergadering der Christenen. Bezien wij dit antwoord wat van meer nabij, zoo zal de vooronderstelde nuttig-, gepast- en pligtmatigheid des gebeds, voor kranken, veel van derzelver gewigt verliezen.
Indien wij iets begeeren, is dan het belang niet de voorname prikkel, die ons tot begeeren aanspoort? Maar nu vrage ik: hoe kan eene gansche gemeente belang stellen in eenen zieken, dien zij niet eens kent, wiens bijzondere omstandigheden haar te eenemaal vreemd zijn? Kan haar gebed voor den zoodanigen hartelijk, welmeenend, geloovig, en hierdoor Gode aangenaam zijn? Dat

{==281==} {>>pagina-aanduiding<<}
hier elk onbevooroordeeld en verstandig Lezer beslisse!
Ja, maar, zegt men, ik kan, te allen tijde, hartelijk, welmeenend, geloovig, voor mijne zieke medebroeders bidden. Ik vrage: heeft dan dit bidden eene meerdere waarde, juist omdat het in de kerk, en door den mond eens Leeraars, geschiedt? Is uw hart met het lijden uwer Medechristenen bewogen, welaan! ga in uwe binnenkamer; draag dáar, naar de stemming uws gemoeds, naar de behoefte van uw hart, de belangen van anderen, Gode, uwen Vader, voor; en Hij zal uwe gebeden gewisselijk met welgevallen hooren.
Voorbiddingen bij den openbaren Godsdienst, voor Vorst en vaderland, voor kerk en staat, voor handel en zeevaart en dergelijken, zijn, mijns bedunkens, zeer gepast, nuttig, ja pligtmatig; hierbij heeft toch ieder lid der Christelijke vergaderinge het grootste belang; en wie zoude, hierbij, niet hartelijk medebidden, en, op het gebed van den Leeraar, een vertrouwend amen! zeggen?
Maar hoe is het nu gesteld met opzigt tot de bijzondere voorbiddingen voor kranken? Het is hier de plaats, mijne gedachten vrijmoedig open te leggen. Veelmalen hinderde het mij grootelijks, aan het gebed des Leeraars, duidelijk te kunnen bespeuren, wanneer er voor een zijner bekenden gebeden werd. A, een arm daglooner, met eene vrouw en een zestal hulpbehoevende kinderen, ligt gevaarlijk krank; eene medelijdende hand bezorgt een klein en weinig geruchtmakend briefje van voorbidding ter kerke; er wordt, ja, voor den man gebeden: maar hoe is deze voorbidding? wordt dezelve niet als in het voorbijgaan verrigt, en van 's mans nood en behoefte slechts met een enkel woord, omdat de gewoonte dit zoo medebrengt, gewag gemaakt? B. is eene aanzienlijke Dame; menig Leeraar geniet bij en met haar de genoegens, die overvloed en vriendschap zoo mild als bestendig aanbieden: de goede vrouw heeft weinig of geene betrekkingen, en haar leven of dood strekt der maatschappije tot voor-
{==282==} {>>pagina-aanduiding<<}
deel noch tot schade: haar overvalt eene (mogelijk weinigbeduidende) ongesteldheid; en nu? - zonder briefje van aanbeveling, weergalmen de kerkgewelven van een gebed, zoodanig ingerigt, dat bijna niemand der aandachtige toehoorders in twijfel staat, aan wie de Leeraar, in den gebede, zoo hartelijk, gemoedelijk en ernstig gedachtig was.
En van welk eenen invloed is nu dit alles bij de gemeente? Aan A wordt in het algemeen kwalük gedacht: terwijl de omslagtige voorbidding voor Mevrouw B bij de meeste hoorders eene weinig voegende nieuwsgierigheid gaande maakt, en eene begeerte, om toch met zekerheid te weten, voor wie de Leeraar zoo aanhoudend en dringend bad; eene begeerte, die, terwijl zij de aandacht van het overig deel des gebeds aftrekt, de hersenen zoo lange vervult, tot dat het amen! van den Prediker, in eens, aan het nieuwsgierig gissen, een kortstondig einde maakt. Is het mogelijk mijne Lezers! dat zulk bidden, in Gods oogen, immer aangenaam zijn kan, en eene goede, stichtelijke, godsdienstige uitwerking kan hebben? Zal hetzelve den kranken, op zijn ziek- of sterfbedde, te stade kunnen komen? En is dit, eindelijk, Christelijke aanbidding van God in geest en waarheid?
Niemand veroordeele mij, wanneer ik, op grond van het boven verhandelde en slechts kortelijk vermeldde, mij vrijmoedig verklare tegen de openlijke en bijzondere voorbiddingen voor kranken, in de kerken, bij den openbaren Godsdienst; alzoo er, naar mijne overtuiging, niets wezenlijk goeds of nuttigs door kan bevorderd worden.
Dan, welligt rijst bij sommigen de bedenking op, dat ik mijne denkbeelden maar liever voor mijzelven had behooren te houden, daar toch de eenmaal aangenomene gewoonte door mijn geschrijf weinig van derzelver kracht verliezen zal; te minder, naar mate het godsdienstig vooroordeel, met betrekking tot dit stuk, bij velen, te sterker is ingeworteld; zoo zelfs, dat geene

{==283==} {>>pagina-aanduiding<<}
redenen van overtuiging in staat zijn hetzelve te keeren Ik antwoorde: dat ik mij geenszins voorstelle, eene zoo verouderde gewoonte, door dit klein geschrift, te zullen doen ophouden; dit toch zoude een vruchteloos pogen zijn. Alleen bedoele ik, door eene korte behandeling der zaak in geschil, aan den dag te leggen, dat geene trotsche zelfverheffing of eigenzinnige waan mijnen geest beheerschen, wanneer ik van de algemeen aangenomene gewoonte vermeen te moeten afwijken. Veel minder nog zal elk onpartijdig Lezer, naar mijne overtuiging, mij kunnen verdenken van de zucht om het oude te verwerpen omdat het oud is, of van eene onverstandige drift, welke alleen voldoening poogt te vinden in te haken naar nieuwe dingen. De voorbiddingen voor kranken, in de kerken, bij den openbaren Godsdienst, niet kunnende goedkeuren, wil ik hiermede geenszins de toespraak en het gebed des Leeraars bij het ziekbed van bloedverwant en vriend hebben afgekeurd. Gedoogt de toestand van den kranken dit een en ander, en is de Leeraar de bekende vriend des huizes, en met de zielsgesteldheid van den lijder gemeenzaam, dan geloove ik, dat toespraak en gebed veel, zeer veel goeds kunnen stichten. Allen bevinden zich echter in geene, zoo naauwe, betrekkingen, met de Bedienaars van den Godsdienst, geplaatst: dan, zij behoeven zich des niet grootelijks te beklagen; want daar staat geschreven: En als gij bidt, zoo en gebruikt geen ijdel verhaal van woorden, gelijk de Heidenen; want uw vader weet, wat gij van noode hebt, eer gij hem biddet.

W ........
April, 1815.





{==284==} {>>pagina-aanduiding<<}

Kort berigt omtrent den aard en de behandeling der mazelen, welke in de maanden dec. 1814, jan. en febr. 1815. te Leiden algemeen geheerscht hebben. Door N. Paradijs, Med. Dr. aldaar.

De reden, welke mij tot het geven van dit Berigt heeft aangespoord, is tweeledig; de eerste, omdat ik mij, van 't begin mijner praktijk af, zoo veel mogelijk heb toegelegd om den aard der epidemische ziekten na te gaan en te leeren kennen, indachtig aan het zeggen van den grooten sydenham, dat de aard en de geneeswijze dier ziekten niet alleen verschillend is, maar zelfs somtijds tegenstrijdig; zoo dat, bijaldien men dezelfde geneeswijze, waarmede men de zieken in dit jaar gered heeft, in 't volgende wilde aanwenden, men gevaar loopt dezelve te vermoorden; - de andere reden is deze, dat ik mij door de langdurige ziekte van onzen beroemden cuypers in staat gesteld vond, een meer dan gewoon groot aantal van zieken te zien, 't geen tot mijn oogmerk bijzonder dienstig was.
't Is echter mijn voornemen geenszins, alhier eene breedvoerige Verhandeling te schrijven over de Mazelen; eene ziekte, welke vooral door hare gevolgen zoo gevaarlijk is, dat uit dien hoofde door den beroemden Engelschen Doctor home de inenting derzelve beproefd is. Ik wilde alleenlijk eenvoudig mededeelen, 't geen ik omtrent den aard der ziekte heb waargenomen, en op welke wijze dezelve door mij met een zeer gelukkig gevolg is behandeld.
Wat den aard der Epidemie aangaat, dezelve was over 't geheel goedaardig; de ziekte begon met de gewone catharrale toevallen van een kleinen droogen hoest van eenen bijzonderen aard, moeijelijk te beschrijven, afwisselende koude en hitte, roodheid der oogen, verzeld van eene zwelling der oogleden en uitvloeijing van

{==285==} {>>pagina-aanduiding<<}
zeer scherpe tranen, met eene aanhoudende koorts, welker toevallen over 't algemeen zeer matig waren, en mij is voorgekomen te zijn van eenen subinflammatoren aard; ofschoon, vooral bij de mindere klasse van menschen, onze hulp dikwijls dán eerst werd ingeroepen, wanneer de uitbotting der Mazelen reeds daar was, in welke gevallen de aard der voorafgaande koorts met minder zekerheid konde worden bepaald, 't geen echter, naar mijn oordeel, tot de genezing van geen gering belang is. Meest op den 4den of 5den dag kwamen de Mazelen uit, met vermindering van alle de toevallen en ook van de koorts, schoon dezelve aanhoudend bleef voortduren. De eruptio morbillosa toch moet, even als de eruptio scarlatinosa, naar het oordeel van mijnen onvergetelijken Vader, gesteld worden onder de exanthemata salutaria, en dus de plaats bekleeden tusschen de exanthemata critica en symptomatica in; waaruit dan ook dadelijk volgt, welke waarde er aan de eruptio qua talis behoort gehecht te worden. Den 3den of 4den dag der uitbottinge verminderde de roodheid der huid, de vlakken of puisjes verdroogden en vielen bij wijze van kleine schubben af, en de huid scheen als 't ware met meel bestoven; en hiermede nam de ziekte een einde, de koorts hield tegen den 9den dag op, de hoest bedaarde, en er bleef hoegenaamd geene affectio peripneumonica over.
Wat nu de behandeling betreft, deze was, wanneer de ziekte zoodanig onvermengd voorkwam, allereenvoudigst, en de methode, door sydenham zoo zeer aangeprezen, was bijzonder dienstig; meest echter de cura antiphlogistica negativa. Gedurende de koorts liet ik meest gebruiken een julapium antiphlogisticum demulcens met een grein tartarus emeticus, tot dat de uitbotting der Mazelen daar was, wanneer de longen onze bijzondere aandacht vorderden; en de ondervinding leerde mij, dat ook alsdan het gebruik van Opiata, volgens den raad van young, bijzonder nuttig is; door dezelve werd de prikkeling en aandoenlijkheid der

{==286==} {>>pagina-aanduiding<<}
longen niet alleen zeer verminderd, maar ook te gelijk de materies morbillosa, die, zoo als men zulks gewoon is in 't gemeene leven uit te drukken, op de longen valt, van dezelve afgebragt en op de huid gevestigd.
Zoodanig was de behandeling, wanneer de ziekte eenvoudig voorkwam, gelijk in verre de meeste gevallen plaats had. Ik zal hier nu laten volgen een en ander geval, waarin ik óf door de complicatie der ziekte met andere ongesteldheden, óf door bijzondere toevallen, genoodzaakt werd eene andere geneeswijze te volgen. Twee gevallen heb ik waargenomen, waar de congestie naar de longen, zelfs na de uitbotting der Mazelen, zoo sterk was, dat, terwijl de Mazelen in volle kracht en levendigheid stonden, ik genoodzaakt werd eene aderlating te bevelen, met het gelukkig gevolg, dat de congestie naar de longen werd gesolveerd, en de hoest, welke eene bloedspuwing dreigde te veroorzaken, bedaarde; terwijl echter, wel verre dat de Mazelen van de huid werden teruggedreven, dezelve mij voorkwamen eerder in roodheid toe te nemen. In het weede geval, waar ik om dezelfde reden eene aderlating moest in 't werk stellen, volgde onmiddellijk eene sterke neusbloeding, met vermindering niet alleen van de congestie naar de longen, maar ook van den aandrang van 't bloed naar de hersenen.
Het volgende geval verdient, naar mijn oordeel, opmerking. - Een jongetje van ongeveer zes jaar, van een zeer slap en zwak gestel, was reeds eenige dagen ziek geweest, had zwaar gehoest en koorts gehad, wanneer mijne hulp werd ingeroepen, den 5den of 6den dag der ziekte, en toen vond ik het lijdertje in eene zeer kommerlijke omstandigheid: de pols was zeer rad en zwak, de ademhaling bezwaarlijk, de hoest geweldig; hij lag in een algemeen klam zweet, was, volgens het verhaal der ouders, van tijd tot tijd buiten kennis, en had sinds een paar dagen sterke neusbloedingen gehad. Uit de heerschende epidemie, en uit eenige voorafgaande symptomata, kwam het mij niet

{==287==} {>>pagina-aanduiding<<}
onwaarschijnlijk voor, dat hier Mazelen onder schuilden, welker uitbotting belet werd, deels door de verzwakking van 't gestel, veroorzaakt door de buitenmatige neusbloedingen, deels door de aandoening en prikkeling der longen zelve. Op deze onderstelling schreef ik terstond voor een decoctum Cort. Peruv. met althaea en 2 oncen syr. pap. alb., met het gelukkig gevolg, dat reeds den volgenden dag de uitbotting der Mazelen over 't geheele lijf werd waargenomen; het onmatig zweet had plaats gemaakt voor eene zachte uitwaseming, en zelfs de affectio peripneumonica was onder het gebruik van den Cortex aanmerkelijk verminderd. Dit is omtrent de geneeswijze, welke morton gewoon was te volgen in de affectio peripneumonica, die somtijds bij de Mazelen wordt waargenomen, veroorzaakt door eene onvolkomene plaatsing van het mazelgif (venenum morbillosum) op de huid, en welke hij gewoon was te genezen door aderlatingen, met het gebruik van den Cortex Peruvianus vereenigd; dan, in 't geval hier beschreven, was ik van oordeel, den Cortex alleen te moeten toedienen.
Eindelijk moet ik nog melding maken van twee gevallen, waar eene febris morbillosa sine morbillis door mij is waargenomen; althans de hoest, de koorts, alles was volmaakt zoo als zulks bij de Mazelen plaats heeft, uitgenomen de uitbotting; zoo dat het mij inderdaad is voorgekomen, dat alhier dezelfde ziekte plaats had, met het onderscheid echter, dat het venenum morbillosum in deze gevallen niet op de huid werd geplaatst, maar door de poren der huid uit het ligchaam werd uitgebragt; hetzelfde, 't geen somtijds plaats heeft in de pokken, welke alsdan gevoegelijk ook eene febris variolosa sine variolis kan genaamd worden; ofschoon sydenham, door eene febris morbillosa sine morbillis, en febris variolosa sine variolis, zulks niet schijnt bedoeld te hebben, gelijk ik getracht heb aan te toonen in mijne Obs. med. pract. def. d. 6 Octob. 1809.

{==288==} {>>pagina-aanduiding<<}

Schoon ik hier gemakkelijk nog het een en ander zoude kunnen bijvoegen, is dit weinige thans echter hier voldoende over eene ziekte, welke vooral gevaarlijk is door de acuta peripneumonia, die niet zelden in den loop derzelve wordt waargenomen, en nu eens den lijder een spoedig einde veroorzaakt, dan weder, overgaande in eene tabes peripneumonica, hem langzaam doet uitteren.





Brief uit China van den weleerw. heer William Milna, zendeling te Canton; benevens een adres van het committé des Engelschen genootschaps tot verspreiding van godsdienstige geschriften, over de gemakkelijkheid en het aanbelang van het drukken van godsdienstige geschriften, ten einde dezelve in het Chinesche rijk in omloop te brengen.

Indien er eenig gedeelte van de wereld ware, 't welk nimmer door het licht der zonne was bestraald geworden, welks bewoners nimmer de glansrijke beheerscheresse des dags aanschouwd hadden, en in hunne bewegingen en werkzaamheden slechts door een teruggekaatst licht, zonder warmte en bijna geheel zonder levenwekkenden invloed, bestuurd werden; en indien de Heer, die den loop des hemels en der aarde heeft vastgesteld, door eene wonderbare en weldadige verandering in deze verordeningen, het licht van den morgen had doen opgaan over dat land, en de zon deed ten voorschijn komen, opgaande in derzelver luister en eenen vollen dag belovende, - welke aandoeningen van verwondering, dankbaarheid en vreugde zou niet deze verhevene vertooning van Almagt en Hemelsche weldadigheid bij elk verwekken!

{==289==} {>>pagina-aanduiding<<}

Een zoo luisterrijk tooneel moge de verbeelding ons voorstellen, maar het kan in de natuurlijke wereld geen plaats hebben; de zedelijke wereld, intusschen, levert onophoudelijk nog veel verhevener en belangrijker gebeurtenissen op. Wanneer ‘God, die gezegd heeft dat het licht uit de duisternis zoude schijnen,’ in het hart des zondaars schijnt, dan openbaart zich eene heerlijkheid, oneindig voortrefselijker dan de glans der zonne; dan smaakt hij eene gelukzaligheid, waarvan de natuurlijke wereld, bij derzelver weldadigsten invloed, ons slechts een zwak en onvolkomen beeld vertoont.
Dan, zulke alles overtreffende tooneelen en uitkomsten ziet men alleen daar, waar het Evangelie der zaligheid bekend is, en waar jezus christus, het licht der wereld, is geopenbaard geworden. En hoezeer sedert vele jaren, door Gods goede voorzienigheid, de kennis van Goddelijke waarheid grootelijks is uitgebreid, waardoor Gods wonderbaar licht heeft begonnen te schijnen over het rijk der duisternisse in Heidensche gewesten, nogtans is het eene aandoenlijke gedachte, dat er nog vele gedeelten der wereld, vele uitgebreide landen en groote natiën zijn, welken de zon der geregtigheid nimmer heeft beschenen, en waar de mensch, ten aanzien zijner zedelijke gesteldheid, in duisternis en treurigheid verzonken is.
Toen de vrome simeon den pasgeboren Zaligmaker op zijne armen nam, en God zegende, dat zijne oogen zijne zaligheid hadden gezien, waren zijne aandoeningen niet alleen opgewekt, wegens het belang, dat hij zelf had bij die zaligheid, en wegens het onmiddellijk vooruitzigt van zijn henengaan in vrede, om dezelve volkomen te genieten; maar de regtvaardige en vrome man erkende in den Zaligmaker, in wien hij zich verblijdde, een licht tot verlichting der Heidenen en de heerlijkheid van zijn volk Israël.
Hoe zeer er verschil moge zijn onder de Christenen, ten aanzien van meerdere of mindere kunde, ijver en deelneming, het Christelijk karakter is steeds hetzelf-
{==290==} {>>pagina-aanduiding<<}
de. - Dit geschrift is gerigt aan de leerlingen van jezus christus in den tegenwoordigen tijd en in dit zoo grootelijks bevoorregt land, met den hartelijksten wensch en in de vaste overtuiging, dat, wanneer zij het berigt zullen vernemen, 't welk uit het land, welks bevolking eene wereld op zichzelve uitmaakt, - uit het Chinesche Keizerrijk, aan het Genootschap ter verspreiding van Godsdienstige Geschriften is ingezonden, zij zich verblijden zullen, ziende den dageraad opgaan over dat verblind en afgodisch volk, en vuriglijk zullen verlangen, tot het in 't werk stellen van maatregelen, door welke, onder den Goddelijken zegen, de weldaden der verlossing en der zaligheid, over dat uitgebreid gewest der aarde, mogen verspreid worden, het hunne toe te brengen.
De Eerw. william milna, die, door het Zendelinggenootschap, aan den, zoo ijverigen en nuttigen, dienstknecht van J.C., den Eerw. robert morrison, te Canton in China, is toegevoegd, heeft den volgenden brief geschreven

Aan het Committé van het Genootschap ter verspreiding van Godsdienstige Geschriften.

Canton, 7 Feb. 1814.
Mijne Heeren!

Uit het land van China verzoek ik voor een oogenblik u te mogen toespreken. De weldadige invloed van uwe, zoo zeer verdienstelijke, inrigting heeft zich wijd en zijd verspreid, maar is nog niet doorgedrongen tot het onberekenbaar aantal zielen van dit rijk. Vergunt mij, in den naam van driehonderd millioenen Heidenen, een aanmerkelijk deel van welke kan lezen, en welke allen dezelfde taal verstaan, te verzoeken, dat uwe Christelijke weldadigheid zich tot dezelve moge uitstrekken.
Vijftienduizend exemplaren van eenen Chineschen

{==291==} {>>pagina-aanduiding<<}
Catechismus en van eene Verhandeling, beiden opgesteld door den Eerw. r. morrison, zijn juist van de pers gekomen, en zullen dadelijk, zoo ver wij kunnen, in omloop worden gebragt. Ik denk Canton den 10den dezer te verlaten, om dezelve over te brengen tot de Chinezen, die zich in Java, Malacca en Penang hebben neêrgezet; maar, wat zijn deze onder zoo velen? Driehonderd-duizend exemplaren zouden naauwelijks genoegzaam zijn voor de behoefte van de Chinesche bewoners der landen, die onder onze heerschappije staan; en nogtans is dit getal van 300,000 nog niet als één tot duizend van de bevolking van hun eigen land.
Wij kunnen intusschen niet verder gaan, eer dan wij daartoe door onze Christelijke landgenooten in Groot-Brittanje in staat gesteld zijn. Met opzigt tot hulp, tot het drukken van de H.S., is ons oog gevestigd op het Briesche en Buitenlandsche Bijbelgenootschap; met opzigt tot de onkosten, die wij te maken hebben ter aanleering van de taal der Heidenen en tot ons eigen onderhoud, verwachten wij het noodige van het Zendelinggenootschap; en (gij zult mij wel willen vergunnen er bij te voegen) met opzigt tot het drukken van kleine geschriften, zien wij op u. Wij nemen den arbeid gewillig op ons; maar de kosten van papier en drukken kunnen wij niet betalen, zonder de vriendelijke medewerking van onze begunstigers in het vaderland.
Vergunt mij u te verzoeken, dat, in den wijden omvang van uw veelomvattend ontwerp, mede moge begrepen zijn het Chinesche rijk, hetwelk het meest bevolkte is, en gevolgelijk voor uwe werkzaamheden het meest belangrijk voorwerp op de oppervlakte des aardrijks.
Uit kracht van de staatkundige gesteldheid van dit land, is het ons voor het tegenwoordige verboden, hetzelve in te treden, en de blijde boodschap der zaligheid bij monde te verkondigen. Geschriften, intus-
{==292==} {>>pagina-aanduiding<<}
schen, zouden kunnen ingang vinden en in stilte doordringen, zelfs tot in het verblijf des Keizers. Men kleedt dezelve gemakkelijk in een Chineesch gewaad, en zij mogen dan, zonder vrees, de breedte en lengte van het land doorwandelen. Dit kunnen wij niet doen.
Het Chinesche volk leest veel; en ik ben door den Heer morrison onderrigt, dat geschriften, in welke de dienst van hunne stomme Afgoden wordt aangeprezen, en het van buiten leeren van de voornaamste schriften over den Godsdienst, eeuwen lang bij hen in gebruik zijn geweest. Dezelve worden door dezulken, die vermeenen bijzondere weldaden van hunne Goden ontvangen te hebben, naar de tempels gezonden, en worden gratis uitgereikt aan elk, die dezelve wil ontvangen. Het doen verspreiden van geschriften is geene nieuwe zaak in China, hoezeer helaas! de inhoud van dezelven van weinig belang en ontwijfelbaar schadelijk in de gevolgen was.
Uit dit gedeelte van mijn berigt zal het u, Mijne Heeren, blijkbaar zijn, dat dit land boven vele anderen voordeelen oplevert en een wijd veld opent ter verspreiding van godsdienstige geschriften.
In de hoop dat gij ons zult willen helpen in het laten drukken van vele duizende exemplaren van belangrijke geschriften in de Chinesche taal, eindige ik onder vurige wenschen en gebeden voor den toenemenden voorspoed van het Genootschap, en voor het geluk en den geestelijken welstand van alle deszelfs begunstigers.
Ik ben, Mijne Heeren, uw zeer ootmoedige dienaar, tot uwe bevelen, in alles, wat tot het rijk der geregtigheid en des vredes betrekking heeft.

william milna.

De ontvangst van zulk eene belangrijke tijding, van dezen ijverigen en voortreffelijken Zendeling, heeft eene groote mate van genoegen verwekt bij het Committé van het Genootschap ter verspreiding van Gods-
{==293==} {>>pagina-aanduiding<<}
dienstige Geschriften, waarin zij hopen, dat elk lezer van zijnen brief hartelijk en ten volle deelen zal: en, daar het onderwerp onmiddellijke overweging vereischte, is er eene bijzondere bijeenkomst gehouden, waarin men is overeengekomen om honderd ponden af te zonderen tot het drukken van geschriften in de Chinesche taal.
Intusschen heeft het Committé gemeend, deze zaak te moeten beschouwen als eene der meest gewigtige, welke ooit de voorwerpen hunner overweging waren, en welke oon aan het doel en de werkzaamheden van hun Genootschap waren verbonden. Zij gevoelden, dat de som, welke zij daarvoor bestemd hebben, groot is en zeer bezwarend voor het fonds der inrigting; nogtans, dat het naauwelijks toereikend zal zijn, om het drukken en in omloop brengen van geschriften, onder de Chinezen, die zich op Java, Malacca, Penang enz. hebben neêrgezet, te beginnen, en dat de voortzetting van dit goede werk, met het doel en in het vooruitzigt om godsdienstige geschriften in het Chinesche rijk te verspreiden, eene voortdurende en zeer groote ondersteuning zal vereischen en verdienen. Men heeft het daarom noodig en nuttig geoordeeld, dat de begunstigers van het Genootschap ter verspreiding van Godsdienstige Geschriften en het godsdienstig publiek dadelijk zouden worden bekend gemaakt met de toevoeging van dit groote voorwerp tot de overige belangen der inrigting, met de middelen, welke God heeft daargesteld om hetzelve tot stand te brengen, met de aanmoedigende omstandigheden, welke met den aanvang van het werk verbonden zijn, en met de som, welke alreede daarvoor is afgezonderd.
Het Chinesche rijk, hetwelk men vooronderstelt bijna een derde gedeelte van de bevolking der aarde te bevatten, heeft sedert lang voor den Christelijken menschenvriend een belangrijk en aandoenlijk schouwspel opgeleverd. Het smartte hem grootelijks, blinde en domme afgoderij, met alle de voor den mensch verne-
{==294==} {>>pagina-aanduiding<<}
derende omstandigheden en wreedheden, welke daarmede vergezeld gaan, zoo verbazend opeengehoopt te zien, en hij zag met vurig verlangen uit naar de tusschenkomst eener barmhartige Voorzienigheid, waardoor dat Evangelie in China mogt worden ingevoerd, 't welk krachtig is door God ter nederwerping van alle overleggingen en alle hoogte, die zich verheft tegen de kennisse Gods.
Deze lang verwachte dag schijnt daar te zijn. De Heer morrison, een ware Christelijke Zendeling, heeft zich de Chinesche taal eigen gemaakt, en het N.V. in die taal vertaald en uitgegeven. Men is bezig tweeduizend exemplaren van dit heilig Boek, alsmede vijftienduizend van opstellen over godsdienstige onderwerpen, in omloop te brengen. De Heer milna heeft zich met hem vereenigd, die een zeer bekwaam medehelper schijnt te zullen zijn: en, hoewel het hun alsnog niet vergund is China in te treden, nogtans zal buiten twijfel de verspreiding der H.S. en der opstellen onder het groot aantal Chinezen, die op de grenzen van het rijk en in onze Oostersche bezittingen wonen, het licht en de waarheid van het Evangelie tot in het hart van dat rijk overbrengen, en onder de aandacht doen komen van driehonderd millioenen menschen, van welke het als eene eigenschap wordt opgegeven, ‘dat zij veel lezen, en onder welke geschriften, waarbij de goddeloosheden der afgoderij worden aangeprezen, eeuwen lang bekend en in gebruik zijn geweest.’
‘Met opzigt tot hulp tot het drukken van kleine geschriften, (zegt de Heer milna) zien wij op het Genootschap ter verspreiding van die geschriften.’ En zouden zij vergeefs daarnaar uitzien? Het Committé zegt neen, en heeft 100 £ gegeven om dit goede werk te beginnen. Maar de zaak is van zulk eenen wijden omvang, en zal geldmiddelen vereischen, welke voor te schieten zoo ver boven het gewoon vermogen van het Genootschap is, dat het Committé te rade gew orden is, hierbij in 't bijzonder en dringend

{==295==} {>>pagina-aanduiding<<}
aanspraak te maken op de goedwilligheid van hunne Medechristenen, ten einde langs dien weg nieuwe inteekeningen en vrijwillige giften te verkrijgen, ter ondersteuning van eene inrigting, welke, zoo buiten- als binnenslands, zoo veel goeds gesticht heeft, en welker nuttigheid meer uitgebreide en meer overvloedige uitwerkselen belooft.
De Heer milna merkt, eindelijk, aan, ‘dat er geschriften, waarbij de dienst der Afgoden wordt ingescherpt, door bijzondere personen, bij de overtuiging van aanmerkelijke weldaden, die zij van hunne Goden ontvangen hebben, in China naar de tempels worden gezonden.’ En zullen niet Britsche Christenen, het Voorwerp van welker eerdienst oneindig heerlijk is, en welker verpligting, om hetzelve lief te hebben en te dienen, oneindig groot is, in reinheid van beginsel, in vurige dankbaarheid en in blakenden ijver zich verheven betoonen boven Chinesche Afgodendienaars? Laat ons dan, met gevoelens van medelijden en met blijmoedige weldadigheid, het drukken en verspreiden van zulke geschriften begunstigen, waardoor deze arme Heidenen mogen overreed worden, dat zij, ‘'t gene zij niet kennen, dienen,’ en dus dadelijk zullen leeren erkennen ‘jehova, den eenigen waren God, en jezus christus, dien Hij gezonden heeft.’ Op deze wijze zullen er belangrijke en wezenlijke stappen gedaan worden ter uitbreiding van het rijk van den Verlosser, en ter bereiking van het groote tijdperk, ‘wanneer de kennis van de Heerlijkheid des Heeren de aarde zal bedekken, gelijk de wateren den bodem der zee.’

Sedert het voorgaande voor de pers werd gereed gemaakt, zijn er brieven van den Heer milna ontvangen, waaruit blijkt, dat hij zijne reis heeft voortgezet in gezelschap van 456 Chinezen, onder welke hij kleine geschriften heeft uitgedeeld; terwijl hij er te Palam-
{==296==} {>>pagina-aanduiding<<}
bang, waar de Chinezen vele in getal zijn, heeft achtergelaten. Te Batavia zijn dezelve onder de Chinezen gretiglijk aangenomen en gelezen; en, daarvan acht Chinesche scholen voorzien hebbende, had hij het genoegen dezelve te zien gebruiken als schoolboeken, en had de kinderen daarmede naar en uit de school zien gaan. Anderen waren door hunne ouders bij den Heer milna gezonden, om die geschriften van hem te verzoeken.




Verslag van de afscheids-representatie van Wattier - Ziesenis op den Amsterdamschen schouwburg, den 8sten van bloeimaand 1815.

De beschaming van een vooroordeel, dat den Nederlandschen kunstroem tracht te verkleinen, is voor denzelven een waarachtige triomf; en alles, wat daartoe medewerkt, kan als een wezenlijk deel van den nationalen rijkdom aangemerkt worden. Ten hoogste belangrijk moest, derhalve, voor ieder, die eenigen prijs op nationalen kunstroem stelt, het oogenblik zijn, waarin wij de groote wattier-ziesenis voor de laatste maal ten tooneele zagen verschijnen. Het treurig besef, echter, dat zulke heerlijke en zeldzame talenten niet weder voor ons zouden schitteren, kon niet nalaten een' somberen indruk te verwekken; en, hoezeer wij het billijk vinden, dat zij, na eenen langdurigen arbeid, hare overige dagen in rust wenscht te genieten, had deze plegtigheid toch het voorkomen van een lijkfeest: het was alsof wij haar zagen sterven, en tevens de heerlijke gewrochten van hare kunst met haar zagen weggenomen, om voor altijd door het graf verzwolgen te worden. Minder bedroevend zou het misschien voor ons geweest zijn, wanneer wij bij hare laatste optrede ook slechts de laatste pogingen van een uitgeput kunstver-
{==297==} {>>pagina-aanduiding<<}
mogen gezien hadden; wanneer eene moeijelijke inspanning van nog overgeblevene krachten ons overtuigd had, dat een langere voortduur haren roem zou beneveld hebben: wij zouden ons met het vergankelijke van al het ondermaansche hebben moeten troosten. Thans, echter, hebben wij wattier in al hare kracht, in al hare grootheid, en... voor de laatste maal gezien!
Het heeft het belangrijke van dien avond niet weinig vergroot, dat er niet dan oorspronkelijke voortbrengselen ten tooneele werdeN gevoerd; en de keuze van Maria van Lalain deed haar eere, en tevens der Natie regt wedervaren. Alles, wat tot vermindering van den Nederlandschen kunstroem uitgedacht kan worden, werd op de krachtigste wijze tegengesproken. Wij hebben gezien, welke heerlijke karakters de Nederlander weet te schilderen, en tot welk eenen hoogen graad de kunst van voorstelling die bij hem weet te verheffen. Waar een en ander zóó uitkomt, bestaat het onbetwistbaar regt, met alles, wat zich op kunstroem verheft, te wedijveren.
Verre zouden wij hier in lof kunnen uitweiden, en altoos toch te weinig gezegd hebben. Het is onbetwistbaar, dat geene Natie iet voortreffelijkers kan daarstellen, dan wij bij het afscheid van wattierziesenis gezien hebben.
De levendigst werkende verbeeldingskracht, het verhevenste genie, noch het stoutste penseel, kunnen een heerlijker ideaal van Nederlands Heldin lalain vormen, dan wij door haar hebben zien voorstellen. Die rijzige gestalte, dat sprekende gelaat, dat helder en zieldoordringend oog, die zoo na aan de volmaaktheid grenzende evenredigheid in alle deelen, die verbazende overgang in toonvallen, die buitengewone gemakkelijkheid in de bewegingen, zoo vaardig om alles uit te drukken, wat de ziel kan ondervinden, - dit alles bijeengenomen vormt het zeldzaamste geheel, dat misschien immer in de kunstwereld bewonderd is, en geeft aan de voorstelling eene waarheid, waardoor ons geen

{==298==} {>>pagina-aanduiding<<}
afbeeldsel der gebeurtenissen, maar de gebeurtenissen zelve vertegenwoordigd worden.
De klanken der stem, hoe kunstig ook aangebragt, zijn niet in staat die uitwerking te weeg te brengen, welke de kunst van voorstelling doet bewonderen; alleen die wonderbare zamenstemming van zeggenskracht en gebarenspel, waardoor de kunst vergeten en de natuur als veredeld herboren wordt, heeft het uitsluitend voorregt, de algemeene bewondering op te wekken. Door deze zamenstemming wist ook wattier-ziesenis dat verbazend geheel daar te stellen, waarin de warmste vaderlandsliefde, de voorbeeldeloosste standvastigheid, het teederste moederlijk gevoel, de onwrikbaarste dapperheid, de echte Nederlandsche rondheid, en die zuivere kieschheid, welke het schoon geslacht op zulk eenen hoogen prijs doet stellen, om strijd uitblonken en elkander ondersteunden. Iedere beweging was door de waarheid gewijzigd, en strekte, om op een gezegde voor te bereiden, of daaraan meerder klem te geven, Haar toon, tegen estrelles, in het eerste bedrijf, gebezigd, was zoo overredend, dat ieder met innerlijk genoegen den ouden vurigen krijgsman aan de Heldin zag gehoorzamen. Elke regel tegen mondragon regtvaardigde volkomen den opstand van een mishandeld volk; en bij de woorden:

‘Spreek mij niet van mijn' zoon! Ik heb hem leeren sterven.’ 

was het gevoel van geleden onregt tot die hoogte gevoerd, dat zelfs de teederste moeder ook hier hare edele fierheid niet kon afkeuren; en bij de uitdruk. king:

‘dat ze alleen mijn' dienst erkenn' 
Door 't smoren van 't besef, dat ik... een moeder ben! 

was er zeker geen hart, dat al de waarde van hare opoffering niet gevoelde, en hare standvastige trouw aan het vaderland niet bewonderen moest.

{==299==} {>>pagina-aanduiding<<}

Met den regel:

Elk kent Prins nassau's trouw: hij is geen Itaaljaan. 

in het tweede bedrijf, scheen zij alles te doordringen. Over het algemeen heeft de ondervinding van eenige jaren, en zekere overeenkomst in omstandigheden, dien regel bijzonder doen opmerken; doch thans scheen dezelve eene voldingende 10frede op Vader willem, en tevens een vonnis tegen parma te omvatten.
Hare weigering van het aanbod van parma, en al wat zij daarbij tegen mondragon zeide, was edel, groot, en vrij van alle snorkerij: ieder moest gevoelen, welk eene smart de edele, en op de deugd van zijnen meester vertrouwende, zendeling moest ondervinden. De strijd harer aandoeningen, inzonderheid bij het aanbod van estrelles, deed eene verwonderlijke uitwerking; en bij de nalezing van schier elken regel, dien zij heeft uitgesproken, kunnen wij ons deze zeldzame Vrouw in al hare grootheid voorstellen.
Heerlijk blonk, in het tooneel met parma, in het derde bedrijf, de Nederlandsche rondheid tegen de Italiaansche loosheid uit. Breed zouden wij hierover kunnen uitweiden, zonder hare talenten volkomen regt te doen; en moeijelijk zou het te beslissen zijn, wat zij meer deed uitblinken, óf de gulle trouw, aan het Nederlandsch karakter, óf het kiesch gevoel, aan het schoon geslacht eigen.
Hoe verbazend en hoe natuurlijk tevens was de overgang van moederlijke wanhoop tot onwrikbaren moed! (in het vierde bedrijf.) Hoe edel werkten hier de aandoeningen der ziel! Iedere uitdrukking, iedere beweging ademde gevoel, en omvatte de hoogstmogelijke verheffing van het ware schoon. Meesterlijk wist zich de kunst te verbergen, en bereikte daardoor den hoogsten trap van volmaking. De begoocheling was volkomen. Men zag niet meer wattier; men zag de onsterfelijke lalain in haren vollen luister.

{==300==} {>>pagina-aanduiding<<}

De triomf der Heldin, na den worstelstrijd van het moederlijk gevoel, was boven alle beschrijving; en de uitwerking van den regel:

‘En dat Farnese nooit mij heeft gedwee gezien!’ 

in het vijfde bedrijf, was hierdoor wegslepende en roerende: het genot, hierdoor te weeg gebragt, is voor den echten Nederlander onbetaalbaar. Hare vreugde over het grootmoedig gedrag van haren zoon schetste den schoonsten triomf der deugd met de levendigste kleuren. De invloed, dien dit op de rol van parma had, ontving den volkomensten glans der waarheid; en de regel:

‘Dit volk is vreeslijk, zelfs tot in zijn vrouwen toe!’ 

had hierdoor eene uitwerking, welke de verbeelding schier te boven gaat.
Haar pleit voor het regt der Nederlanden, bij het slot van het stuk, was eenvoudig, edel en krachtig; het flaauwe twijfelen aan parma's opregtheid liet niets beleedigends over, door het kiesche gebarenspel, waarvan het verzeld ging; en de onopgesmukte Nederlandsche rondheid leverde het heerlijkst kontrast met den Italiaanschen hoogmoed op.

‘'k Ben zelf een Vorst, Heldin! mijn glorie laat niet toe,’ enz. 

was alles, wat parma hierop, in zijn karakter, kon antwoerden.
Niettegenstaande ons bestek te kort schiet, om den geheelen stroom der aandoeningen, door het uitmuntend spel van deze gadelooze Vrouw verwekt, hoe flaauw dan ook, te beschrijven, moeten wij hare kunstgenooten, die tot de uitvoering van dit stuk hebben medegewerkt, regt laten wedervaren. Zonder in bijzonderheden te treden, die anders wel verdienden opgemerkt te worden, kunnen wij volmondig zeggen, dat zij het treffendst geheel daargesteld, en, door eene ede-
{==301==} {>>pagina-aanduiding<<}
le zamenwerking, de waarschijnlijkheid ten top gevoerd hebben.
Op de uitmuntende uitvoering van dit fraaije vaderlandsche gewrocht volgde eene Tooneelmatige Voorstelling, voor het afscheid van de groote wattier-ziesenis, door haren kunstgenoot westerman, te harer eere, opzettelijk vervaardigd (*). De uitwerking daarvan was plegtig en aandoenlijk. Alle sujetten van het tooneel waren hierbij tegenwoordig; en het was treffend, de onderscheidene talenten ondereengemengd zich te zien vergaderen, om, met ontzegging van allen eigen lof, aan de uitstekendste derzelve hulde te bewijzen. De aanspraak van a. snoek, (in het karakter van den Schouwburg) tot haar gerigt, was eenvoudig en deftig; eene Aria, door majofsky (in het karakter van een' Priester der Schoone Kunsten) gezongen, en gepaste koorzangen, bragten het hunne aan de plegtigheid toe; maar boven beschrijving was de uitwerking van hare eigen aanspraak. De hoogstmogelijke verheffing van het kunstgevoel, in de voordragt ontwikkeld, deed allen tusschenstand en zamenwerking vergeten; wij hoorden alleen de onsterfelijke wattier. Hare gewaarwordingen schenen den Dichter bezield te hebben, en de verzen vloeiden, als onmiddelijk uit haar hart opwellende, van hare lippen. Hoe veel treffelijks wordt er niet door zulk eene edele zamenwerking geboren! Tot het laatste oogenblik bleef de groote Kunstenaresse zichzelve gelijk, gaf ons een treffend denkbeeld van dien hoogen stijl, waardoor zich de kunstgewrochten der Oudheid onderscheiden, en nam eindelijk de hoogste bewondering in hare
verwijdering mede. Wij kunnen niet ontveinzen, dat wij gaarne hier den dans (beter voor andere plegtigheden geschikt) hadden

{==302==} {>>pagina-aanduiding<<}
willen ontberen, om nog iets tot haren lof, waarvan wij nimmer genoeg gezegd achten, te hooren; en niet weinig bevreemdt het ons, dat, tot heden, nog slechts twee vaderlandsche Dichters het hunne hiertoe hebben bijgebragt (*). Immers, van wien kan men de waardering der kunst beter en billijker verwachten, dan van hare beoefenaars? Niet dat wij eenen stroom van loftuitingen voor haren roem noodig achten; maar alles, wat de talenten regt doet wedervaren, is een waarachtig genot voor hem, die er prijs op stelt.
Wij moeten ons dan eindelijk het verlies van deze onschatbare Vrouw getroosten. Indien ooit het woord onnavolgbaar met grond gebezigd worde, is het wel te haren opzigte. Haar te willen navolgen, zoude eene zeer gewaagde poging zijn. Het is geene bijzondere wijze van zeggen, of van uitdrukking, waardoor zij zich onderscheidt; het is die wonderbare zamenstemming der bijzondere organen, waardoor zij in het geheim der kunst zoo diep is ingedrongen. De Natuur, zoo verscheiden in hare werkingen, geeft allen niet denzelfden aanleg, dezelfde kracht, of dezelfde middelen, om tot het hooge doel te geraken. Ieder raadplege zijnen natuurlijken aanleg, en zoeke in zijn eigen gevoel en in de natuur zelve het middel ter ontwikkeling! De ziel is de éénige bron, waaruit de kunst bij voortduring putten kan, en waaraan het zuiver en verfijnd vernuft de ware leiding weet te geven.
Aangenaam is het ons geweest, te vernemen, dat de Koning, aan de uitmuntende talenten van deze gadelooze Vrouw regt doende, haar eene vereerende jaarwedde heeft toegelegd; en het doet tevens Directeuren van den Schouwburg eer, dat zij haar ook in hare afzon-
{==303==} {>>pagina-aanduiding<<}
dering de vruchten van veeljarige bewezen diensten aan den Schouwburg willen doen genieten. Wij moeten hier eindigen, met den hartelijken wensch, dat ook, met de vernieuwing van ons nationaal bestaan, de zucht bij ons opgewekt moge word en, om talenten in onzen eigen boezem aan te kweeken; dat de voorrang, zoo mild aan vreemden verkwist, den inlander te beurt valle; dat, door eene edele aanmoediging, de naijver opgewekt worde; en dat de Nederlanders in den rang der volken ook dien kunstroem niet ontberen, waarnaar zulke schitterende voorbeelden hun regt geven te dingen!

NB. Onder het afdrukken dezes ontvangen wij met den Kunst- en Letterbode, nevens een berigt van het afscheid van wattier-ziesenis, nog een verdienstelijk dichtstuk, door den Dichter loosjes te harer eere vervaardigd.




Geschiedkundig overzigt, rakende Napoleon Buonaparte; door iemand, die hem sedert vijftien jaren van zeer nabij gekend heeft.

(Vervolg en slot van bl. 262.)

Was napoleon buonaparte een deel zijner overwinningen verschuldigd aan den geringen prijs, welken hij op het menschenbloed stelde, hij was daaraan ook den invloed verpligt, dien hij gedurende vijftien jaren op de Mogendheden van Europa uitoefende. Verscheiden Vorsten, te zwak om hem te weerstaan, en getroffen door het gerucht zijner overwinningen, zochten zijne bescherming, om hunne staten te behouden, of ze terug te krijgen, na die verloren te hebben. De schrik, meer dan de staatkunde, was de wieg van het Rijnverbond.
Zoo de troon te allen tijde eene plaats was, waarop de Vorsten van verlangen brandden zich neêr te zetten, het was voor napoleon bewaard, te bewijzen, dat dit niet altijd waar is. Het was niet dan bevende, dat vele Vorsten van Duitsch-
{==304==} {>>pagina-aanduiding<<}
land hun hoofd met de koninklijke wrong versierden. Zijne krijgsbedrijven oefenden niet enkel op vreemdelingen hunnen invloed, maar vooral ook op geheel Frankrijk. Generaals en Ministers, Magistraten en onderdanen, door zijnen voorbijgaanden glans verblind, gewenden zich ongevoelig om hem als hunnen meester te beschouwen. De groote gebeurtenis, van welke wij onlangs getuige zijn geweest, is het volkomenste bewijs, dat zijne kolossale grootheid met zijn krijgsgeluk te gelijk verdwijnen moest. Van het oogenblik af aan, dat hij ophield voorspoedig te zijn, werd hij in het openbaar gevoelen ingekort. Hoe het zij, had hij de rol kunnen perk stellen, die hij zich ontworpen had, hij zou door de nakomelingschap in de rij der grootste genieën geplaatst zijn.
Het plan daartoe was hem aangewezen door eenen Kapitein van het 64ste Regiment. Zie hier den brief, dien hij van denzelven ontving, na de overwinning van Marengo:
‘Konsul! Welke grenzen wilt gij thans aan uwen roem stellen? Overwinnaar der eerste Mogendheden van Europa, wat ontbreekt u nog? een rijksstaf? hij zou de rots worden, waarop gij vroeg of laat verbrijzelde. Uw naam is gemaakt; bevestig uwe zegepralen! Konsul, geloof mij, ik ben uw vriend; vertrouw niets meer aan de uitkomsten: eene enkele groote daad, verheven en uwer waardig, kan het zegel zetten op uwen roem, den vrede geven aan Europa, en u vrienden maken in alle de deelen der wereld. Snel den wettigen erfgenaam des troons te gemoet; zeg hem: Sire, ik kom aan uwe handen den schepter hergeven der bourbons, van welken een afzigtig misdrijf uwe familie had beroofd. Ik breng hem u weder in al zijnen glans. De overwinning heeft een deel zijner wonden geheeld, en de wijsheid uwer regering zal het overige doen. Kom de rijen doorloopen eener armee van dapperen, die ik sedert lang tot de overwinning heb gevoerd, en die op nieuw bereid zijn voor den dienst van uwe Majesteit te sterven!
Thans, Konsul, zoo de ware roem bekoorlijkheden voor u bezitte, zal dezelve uw deel worden. Een zuiver en ongemengd geluk valt u toe, en ik zal het streelend genoegen smaken, den eersten man zijner eeuwe met goederen en eereteekens overladen te zien.’
Deze brief was geteekend bost-montbrun, Kapitein

{==305==} {>>pagina-aanduiding<<}
bij het 64ste Regiment van Linie. Ik heb sedert vernomen, dat deze brave Franschman, deze ware vriend van buonaparte, te Austerlitz gesneuveld is. Zijne weduwe is nog te Parijs.
Buonaparte zat, toen hij dezen brief ontving. Ik was alleen in zijne kamer, bezig om voor hem de bladen open te snijden eener nieuwe brochure over het muntwezen. Naauwelijks had hij den brief doorloopen, of hij stond eensklaps op: hij was sterk bewogen; en, zonder acht te slaan op mij, begon hij met groote schreden door de kamer te wandelen, zeggende: ‘Wat wil die Officier van mij? De ongelukkige bedenkt niet.... Houdt hij mij....? Ondertusschen, hij heeft gelijk .... ja, gelijk .... Goederen, eereposten.... onsterfelijk....’ Hij sprak dit woord tweemaal uit; vervolgens bleef hij staan voor het raam, dat gesloten was, en begon met zijne vingers op het glas te spelen, steeds tot zichzelven sprekende; maar toen kon ik de woorden niet onderscheiden, ik was te ver van hem. Een oogenblik daarna ging hij wederom zitten, en legde den brief onder een porfieren leeuwtje, dat op tafel stond. Hij vroeg mij de brochure, ik gaf ze hem; hij beproefde te lezen, maar hij wierp ze op tafel en ging naar het vuur. Een deurwaarder kwam cambaceres aankondigen, die op het oogenblik verscheen. Ik ging heen. Terstond daarna kreeg een kamerdienaar bevel, om het rijtuig van den Eersten Konsul te doen voorkomen: cambaceres en hij gingen naar beneden, en ik begaf mij weder in het kabinet.
Mijne eerste zorg was, te zien, of de brief nog onder het porfier was. Tegen mijne verwachting, was hij er. Ik beefde door alle mijne leden. Nogtans, ik had den moed om hem te lezen en er een afschrift van te maken, niet zonder voorzorgen gebruikt te hebben om niet verrast te worden.
Over dit voorval nadenkende, ben ik altijd overtuigd geweest, dat, zoo, op hetzelfde oogenblik dat hij dezen brief gelezen had, een welsprekend verdediger van de zaak der bourbons zich had vertoond, het ware gedaan geweest; lodewijk XVIII hernam den diadeem; buonaparte, met waardigheden en goederen overladen, nam plaats onder de eerste veldheeren der wereld, en Europa zou het verlies van tien millioenen menschen niet te betreuren hebben.
Hetgeen mij in dit denkbeeld bevestigd heeft, is, dat de

{==306==} {>>pagina-aanduiding<<}
Eerste Konsul geene onderzoekingen te werk stelde tegen den Kapitein bost montbrun, dien hij in het kamp van Boulogne zelfs met het kruis versierde.
Men zal misschien verbaasd zijn, dat buonaparte de onachtzaamheid zoo verre zou gedreven hebben, om eenen brief, zoo kostbaar als dien van den Kapitein, niet aan aller oogen te onttrekken. Ik vergeef deze aanmerking aan hen, die hem niet, zoo als ik, zijn nabij geweest. Ik kan hun zelfs verzekeren, dat weinige Vorsten beter een geheim hebben weten te bewaren, dan hij. Hij deelde zijne gedachten zeer zelden mede. Maar deze twee groote eigenschappen voor een' Vorst bezat hij in die uitstekende hoogte niet, dan wanneer hij zichzelv' bezat; en zeer dikwijls bragten hem de gebeurtenissen van den dag in het geval van niet weinige dingen te zeggen en te doen, die groote geheimen ontsluijerden. Niets bewijst deze waarheid beter, dan de zaak van den Baron van kolly, die ter dood gebragt werd, omdat hij gepoogd had den Prins van Asturië te ontvoeren, te Valençay bewaard. Het geheim verslag van dit komplot werd geheel verfrommeld gevonden in zijn' broekzak. In het kort, ik heb slechts éénen trek in het licht te stellen: deze alleen zal voldoen, om te bewijzen, dat het zeer mogelijk was, voor wie hem dagelijks zag en hem volstrekt geene verdenking baarde, om niet weinige geheimen te vermeesteren en zeer gewigtige geschriften te zien te krijgen. Het volgende stuk is lang aan mijne bescheidenheid overgeiaten.
Sedert langen tijd ontwierp napoleon den oorlog tegen Spanje. Maar, alvorens dien te ondernemen, wilde hij zijne Ministers en Diplomaten raadplegen. Een hunner verzette zich met levendigheid tegen dezen oorlog, zoo onregtvaardig als onstaatkundig. ‘Gij zult mij dat in geschrifte geven,’ zeide de Monarch; ‘wees, bid ik u, zoo kort mogelijk.’ - ‘Sire, gij zuit gehoorzaamd worden; eene goede zaak heeft geene talrijke bewijzen noodig.’ Twee dagen daarna steide men hem het volgende stuk ter hand:
‘Sire! Uwe Majesteit heeft mij bevolen, Haar mijn gevoelen onder de oogen te brengen over het plan, om op den troon van Spanje eenen Prins te plaatsen uit uw huis.
Ik zou meenen mij te onteeren voor de oogen van Europa en uwe Majesteit te verraden, zoo ik mij niet tegen

{==307==} {>>pagina-aanduiding<<}
dezen oorlog uitliet als een man, die noch met zijn geweten, noch met zijne pligten weet te makelen.
De oorlog tegen Spanje is onregtvaardig, onstaatkundig, en strijdig met alle Goddelijke en menschelijke wetten.
Hij is onregtvaardig, omdat wij van Spanje niets te vragen hebben, als zijnde steeds onze getrouwste bondgenoot. Hij is onstaatkundig, omdat hij het merk draagt der zucht naar veroveringen en vergrooting. De Mogendheden van het Noorden, Sire, hebben de oogen op u geslagen. Zij verwachten alles van uwe verkeerde maatregelen: naauwelijks zult gij dezen bloedigen worstelstrijd zijn ingetreden, of Engeland zal hen uit hunne verdooving rukken. Deze Mogendheid zal tegen u stellen en de regtvaardigheid harer manifesten en het gewigt van haar goud. De oorlog met Spanje is onstaatkundig, daarom dat hij het schiereiland voor de Britsche legers zal openzetten.
Spanje, Sire, is geen overal open land. Het is omstuwd van sterke plaatsen, van bergengten, van ontoegankelijke rotsen, welken een handvol soldaten verdedigen kan. Cadix, deze zekere haven, vanwaar Engeland altijd naar verkiezing nieuwe bataljons op het vasteland zal werpen, zal alleen eene armee bezig houden. Vrees bovendien der verstramde dapperheid der Spaansche natie nieuwe veerkracht te geven: wij hebben maar al te veel voorbeelden, wat een wanhopig volk vermag, vechtende voor zijne haardsteden en voor zijnen Koning. Onze zegepralen gebieden ons geenszins te vergeten, dat deze zelfde natie, welke wij willen tot wanhoop brengen, Frankrijk, in de velden van Pavia, op den rand van zijnen ondergang bragt.
De oorlog met Spanje is onregtvaardig en tegen de wetten, omdat het u niet toekomt, eenen Vorst van den troon zijner voorouderen te scheuren, die zich nooit onder de vijanden van uwe Majesteit schaarde.
Er is u, Sire, eene regtvaardiger, edeler en uwer Majesteit meer waardige taak bewaard. Word de belangelooze bemiddelaar tusschen Zoon en Vader! Zoo karel IV, vermoeid van de beroeringen, die zijne laatste jaren drukken, ter gunste van zijnen Zoon afstand wil doen, en in uwe staten eene wijkplaats zoeken, reik hem uwe koninklijke en beschermende hand; bereid hem eene schuilplaats, eens gekroonden hoofds waardig; doe, in het kort,

{==308==} {>>pagina-aanduiding<<}
Europa zich herinneren, dat Frankrijk nog de vrijplaat der ongelukkige Koningen is!
Uw Broeder is Koning van Napels. Reeds zijn de volken aan zijne regering gewend; zult gij hem aan hen ontrukken? Zult gij de vertooning geven, éénig in de Geschiedenis, van eenen Koning, nu op dezen troon, dan op genen? Dergelijke wankelingen vernederen de kroonen. Ten laatste, uwe Majesteit kan zich niet ontveinzen, dat, om eenen Prins van uw geslacht op den troon van Spanje te plaatsen, gij u noodwendig moet verzekeren van de geheele Koninklijke familie, die gij berooft. Karel IV, zijne Gemalin, ferdinand, zijne Broeders, zijne Ooms en hunne getrouwe dienaren, moeten in Frankrijk en gevangenissen en bewaarders vinden. Intusschen, wat zal Spanje doen, verontwaardigd zijnen Koning en zijne Prinsen naar de boeijen te zien slepen? Het zal zich wapenen van het eene einde des rijks tot het andere; de wanhoop en de verontwaardiging zullen van zijne bewoners even zoo vele soldaten maken, die gij zult hebben te bestrijden. De beweging zal zich aan de Souvereinen van het Noorden mededeelen. Door het ongeluk en vijftien jaren nederlagen geleerd, zullen zij zich eene andere taktiek vormen. In het kort, de Franschen, van het Noorden tot het Zuiden gedrongen, zullen u, na roemrijke nederlagen, de spijt over aten der onderneminge van eenen oorlog, zoo onregtvaardig, schuldig, en nutteloos voor den roem uwer Majesteit, als voor het geluk des Rijks.’
Met dit belangrijke stuk, waardig voor altijd den doorluchtigen Staatsman te vereeren, die de edele stoutheid had, hetzelve den oppermagtigsten Monarch zijner eeuwe aan te bieden; met dit stuk, zeg ik, zal ik dit Geschiedkundig Overzigt besluiten. Ik zou een grooter aantal anekdoten kunnen aan het licht brengen; maar het is mijn oogmerk niet, eene menigte lieden in moeite te brengen, achtenswaardig om hunne kunde en verdienste, welken een oogenblik van onwillekeurige, en van de omstandigheden misschien onafscheidelijke, verdwaling niet behoort uit eerambten en posten te verwijderen.
Mij schiet slechts over, een portret des voormaligen Keizers der Franschen te schetsen. Geene gewaarwording van haat of van belang zal mijne pen besturen. Ik zal mijne kleu-
{==309==} {>>pagina-aanduiding<<}
ren uit de verschillende anekdoten ontleenen, die dit werkje vormen, benevens diegene, welke ik niet kan gemeenmaken Zoo de toetsen donker zijn, zoo het portret niet vleit, wie gij zijn moogt, beschuldig mij niet! Ik zal misschien van allen, die van buonaparte gesproken hebben, degene zijn, die hem het minst zal hebben mishandeld. Wat, helaas! te zeggen van eenen man, die aanleiding tot het volgend antwoord heeft kunnen geven? Men vroeg op zekeren dag aan den Heer b....t, die van Parijs terugkwam, hoe buonaparte voer. ‘Zeer wel, zeer wel; hij is dik en vet: hij vreet laurieren en zuipt bloed.’ Hoe het zij, ik heb mij gepijnigd om de toetsen te verzachten en eenige bevallige trekken voor hem te vinden; is het mijne schuld, zoo ik er niet toe heb kunnen geraken? Doch mij blijft de troost, te weten, dat de nakomelingschap niet meer verdedigers van hem zal vinden dan onze eeuw, voor zoo verre, namelijk, als men hem met de kleur der waarheid teekenen wil.
Napoleon buonaparte was te gelijker tijd roemruchtig en misdadig: hij was zijne militaire zegepralen minder schuldig aan zijn genie, dan aan de Fransche dapperheid en de stroomen bloeds, die hij deed vlieten. Uitstekend veldheer in de overwinning, was hij de vreesachtigste der oorlogslieden in den terugtogt. Van het Kremlin kwam hij te Parijs, en liet, zonder medelijden, zonder wroeging, duizenden ongelukkigen achter, ter prooije aan verschrikkelijke rampen. Nooit stelde iemand zoo min prijs op het menschenleven. Zoo hij sommige door hem schuldig geachten ontzag, het was zijn persoonlijk belang, dat de genade voorschreef, die zijn mond uitsprak. Hij werd verteerd door hartstogten; of liever, hij had slechts éénen, waaraan alle de anderen zich vasthechtten: het was eene matelooze eerzucht, waarvan de jaarboeken der wereld geene voorbeelden opleveren; het was eene woede om van zich te doen spreken, even veel in welke betrekking. Aan deze woede heeft hij millioenen menschen, onnoemelijke schatten, en zichzelven opgeofferd. De magt en de glorie verkalkten zijne ziel. De dampen der grootheid bedekten voor hem de genoegens der zachte aandoeningen: ook had hij slechts hovelingen, en nooit eenen waarachtigen vriend, zelfs niet in zijne familie. Het voeren van een' hoogen toon zich ten regel stelsende, durf-
{==310==} {>>pagina-aanduiding<<}
de men nooit gelijk bij hem hebben, ten zij hij het wilde. Zoo hij een hof had, hij was het verpligt aan de eertitelen, die hij ruimschoots uitdeelde, en aan de behoefte, welke de menschen bezitten om zich te verrijken en opzien te maken. De volken waren voor hem, hetgeen de kudden voor den eigenaar zijn: hij rekende op de ligchamen en op de vacht. Het woord menschelijkheid had voor hem geenerlei zin, en zelfs was het hem onmogelijk, er eenen aan te hechten; zoo zeer had de volstrekte magt zijn hart vereelt. In het kort, zoo iets dezen treurig beroemden
man kon regtvaardigen, en hem van den kant der Franschen eene vergiffenis waardig maken, door den Godsdienst bevolen, het is dat hij het werkstuk eens vertoornden Gods was, die er zich van bediende om Europa te straffen over deszelfs geheime misdaden.
Zijn wij dan niet koningsgezinder dan de Koning zelf, of gestrenger dan de Godheid! Zoo de hand van God hem den vrede en het geluk vergunt op de rotsen van het eiland Elba, het is omdat hij in Zijne oogen niet zoo schuldig is als in de onze. (*)

vertaler.




Verhaal van den moord der Turksche krijgsgevangenen te Jaffa: door den heer miot, ooggetuige.

- Hier moet ik een zeer smartelijk verslag doen. De rondheid, ik durf zeggen de opregtheid, welke men in deze Gedenkschriften heeft mogen opmerken, maakt het mij ten pligt, het geval niet stilzwijgend voorbij te gaan, dat ik ga verhalen, en waarvan ik ooggetuige ben geweest.
Zoo ik, bij het schrijven van dit werk, de voorwaarde heb aangegaan van de daden des mans niet te zullen beoordeelen, die door de nakomelingschap zal geoordeeld worden, ik heb mij ook verbonden, alles aan het licht te brengen, wat het gevoelen over hem kan toelichten Het is dus billijk, de be-
{==311==} {>>pagina-aanduiding<<}
weegredenen te herinneren, welke men in der tijd deed gelden, om eene zoo wreede bepaling te wettigen, als die, welke over het lot der gevangenen te Jaffa besliste. Zie hier de overwegingen, welke haar schijnen te hebben voortgebragt.
Het leger, door de verliezen bij het beleg van El-Arich en Jaffa reeds verzwakt, was zulks bovendien door de ziekten, wier verwoestingen van dag tot dag ontrustender werden. Het had groote moeite om te blijven leven, en de soldaat ontving zelden zijn volle rantsoen. Deze bezwaren des onderhouds moesten, uit hoofde der ongunstige gezindheid van de inwoners jegens ons, gedurig toenemen. De krijgsgevangenen van Jaffa te voeden, dezelven bij ons houdende, was niet slechts onze behoeften vermeerderen, maar daarenboven ons eenen aanhoudenden dwang opleggen in onze bewegingen. Dezelven in Jaffa op te sluiten, was, zonder het eerste ongemak weg te nemen, dat der mogelijkheid van eenen opstand doen geboren worden, uit hoofde der geringe magt, welke men kon achterlaten om de plaats te bewaken. Hen naar Egypte terug te zenden, was zich verpligten eene belangrijke afdeeling te vormen, die de troepen der expeditie sterk zou doen smelten. Hun de vrijheid te laten op gegeven woord, was, in spijt aller verbindtenis, welke zij mogten aangaan, hen heenzenden, om de vijanden, en inzonderheid de bezetting van St. Jean d'Acre, te versterken: want djezzar was de man niet om beloften te eerbiedigen, gedaan door zijne soldaten, zelven luttel naauwgezet op een punt van eer, waarvan zij de kracht niet kenden. Er bleef dan slechts ééne keus, die in allen opzigte voldeed; zij was verschrikkelijk, en echter meende men tot het uiterste te zijn, dat het pligt was haar te omheizen.
Den 20sten Ventose (10 Maart), des namiddags, werden de Jaffasche krijgsgevangenen in beweging gesteld te midden van een uitgebreid bataljon carré, gevormd door de troepen der divisie van den Generaal bon. Een dof gerucht omtrent het lot, dat men hun toebereidde, bewoog mij, gelijk vele andere personen, te paard te stijgen, en deze zwijgende kolom van slagtoffers te volgen, om zeker te zijn, of, hetgeen men mij gezegd had, gegrond was. De Turken, door elkander marcherende, voorzagen reeds hunne bestemming; zij stortten geene tranen, zij verhieven geen geschrei; zij waren stil berustende. Sommige gewonden, zoo snel niet kunnende

{==312==} {>>pagina-aanduiding<<}
volgen, werden op weg met bajonetsteken asgemaakt. Sommige anderen liepen door de menigte rond, en schenen goeden raad in een zoo dringend gevaar te geven. Misschien dachten de ondernemendsten, dat het niet onmogelijk was, het bataljon, dat hen omsingelde, door te breken; misschien hoopten zij, dat, verspreid over de velden, welke zij doortrokken, een zeker getal den dood zou kunnen ontsnappen. Alle maatregelen waren te dezen opzigte genomen, en de Turken deden geene poging ter ontkoming.
Eindelijk in de zandduinen ten zuidwesten van Jaffa aangekomen, deed men ze stilstaan bij een moeras van geelachtig water. Toen deed de Officier, die de troepen kommandeerde, de massa in kleine gedeelten afzonderen; en deze pelotons, naar verschillende punten gevoerd, werden daar doorschoten. Deze ijsselijke maatregel vorderde veel tijds, niettegenstaande het aantal troepen, tot dit treurig offer in het werk gesteld, en die, ik moet het verklaren, niet zonder den uitersten tegenzin zich leenden tot dezen afschuwelijken dienst, van hunne zegerijke armen gevorderd. Er bevonden zich bij het moeras een hoop krijgsgevangenen, onder welken sommige bejaarde Hoofden van een edel en vast aanzien, en een jong mensch, wiens zedelijke kracht zwaar geschokt was. In eenen zoo jeugdigen ouderdom moest hij zichzelven onschuldig houden; en dit voerde hem tot een bestaan, hetgeen de anderen, die hem omringden, scheen te verontwaardigen. Hij wierp zich tusschen de beenen van het paard, door het Hoofd der Fransche troepen bestegen; hij omhelsde de knien van dien Officier, hem om genade voor zijn leven smeekende. Hij riep: ‘waaraan ben ik schuldig? wat kwaad heb ik gedaan?’ De tranen, die hij stortte, zijne treffende weeklagten waren zonder vrucht; zij konden het noodlottig besluit niet veranderen, over zijn lot uitgesproken. Met uitzondering van dit jonge mensch, volbragten al de overige Turken met bedaardheid hunne aswassching in den poel, waarvan ik gesproken heb; vervolgens, elkander bij de hand nemende, na ze op het hart en op den mond gebragt te hebben, zoo als de Muzelmannen elkander groeten, gaven en ontvingen zij een eeuwig vaarwel. Hunne moedige zielen schenen den dood te tarten; men zag in hunne gerustheid het vertrouwen, dat hun, in deze laatste oogenblikken, hun Godsdienst en de hoop op eene gelukkige toekomst inboezemde. Zij schenen

{==313==} {>>pagina-aanduiding<<}
tot elkander te zeggen: ‘ik verlaat deze wereld, om bij mahomet een duurzaam geluk te genieten.’ Dus hield dat wél-zijn-na den dood, welk hem de Koran belooft, den Muzelman staande, om, schoon overwonnen, fier in zijn ongeluk te zijn.
Ik zag een eerbiedwekkend grijsaard, wiens toon en manieren eenen meer dan gemeenen rang aanduidden; ik zag hem..... koelbloedig voor zich in het losse zand een gat graven, diep genoeg om zich daarin levend te bedelven: ongetwijfeld wilde hij slechts door de hand der zijnen sterven. Hij strekte zich op den rug uit in dit smartelijk schutsgraf; en zijne makkers, smeekgebeden tot God rigtende, bedekten hem welhaast met zand, en trapten vervolgens de aarde digt, die hem ten leger verstrekte, waarschijnlijk met het denkbeeld om den eindpaal zijns lijdens te bespoedigen.
Dit schouwspel, hetgeen mijn hart doet kloppen, en dat ik nog te zwak teeken, had plaats gedurende de executie der pelotons, in de duinen verdeeld. Eindelijk bleven er van alle de gevangenen niet over, dan die digt bij den poel geplaatst waren. Onze soldaten hadden hunne patronen verschoten; men moest dezen met de bajonet en de blanke sabel treffen. Ik kon dit verschrikkelijk gezigt niet uithouden; ik vlugtte, bleek, en op het punt van flaauw te vallen. Eenige Officiers vertelden mij des avonds, dat deze ongelukkigen, voor den onweerstaanbaren drang der natuur bezwijkende, welke ons den dood doet ontwijken, schoon wij geene hoop hebben hem te ontsnappen, zich de een op den ander wierpen, en in hunne ledematen de slagen ontvingen, tegen het hart gerigt, en geschikt hun treurig leven in ééns te eindigen. Er vormde zich, daar men het moet zeggen, een ijsselijke stapel van dooden en stervenden, druipende van bloed, en men moest de reeds gestorvene ligchamen weghalen, om de rampzaligen af te maken, die, beschut door dit aszigtig en verschrikkelijk bolwerk, nog niet getroffen waren. Deze schilderij is naauwkeurig en getrouw, en nog doet het herdenken mijne hand beven, die al derzelver ijsselijkheid niet wedergeeft! (*)






{==314==} {>>pagina-aanduiding<<}

Napoleon's terugkomst in Parijs.


And seas and rocks and skies rebound: 
To arms, to arms, to arms! 
 
pope. 


De wreede Bloedhond, die vermetel 
Met regt en deugd en pligten spot, 
Bestijgt weer Frankrijks koningszetel, 
Wordt weer bewierookt als een God. 
Vertrappend trouw en heilige eeden, 
Zal hij op nieuw in 't strijdperk treden 
Met heel de Menschheid, die hij hoont; 
Des Hemels wraak op nieuws trotseren, 
Den bliksem anderwerf braveren 
Van Hem, die in den hoogen troont. 
 
O Vrede, die op gouden wolken 
Één oogwenk daaldet van omhoog, 
Verlaat, verlaat weer 's aardrijks volken, 
Keer weer naar 's Hemels starrenboog! 
O Vrijheid, die na 't bange treuren 
Één oogwenk 't hoofd ons op deedt beuren, 
Ons, tot in 't diepste stof verneêrd! 
Verdoof, verdoof uw' zonneluister; 
De zend'ling uit des afgronds duister, 
De Dwing'land is teruggekeerd! 
 
Vergeefs heeft Lente alom de dalen 
Op 't schoonste in nieuwen dos getooid! 
Vergeefs, bij 't lied der nachtegalen, 
Haar keur van bloemen uitgestrooid! 
Ras zullen woeste plunderdrommen, 
Bij 't dof gerommel van de trommen, 
Vertrappen veldplantsoen en graan; 
Ras zal de brandklok dompig galmen, 
Een nacht van rookdamp opwaarts walmen, 
Een hel van vuur ten hemel slaan, 

{==315==} {>>pagina-aanduiding<<}

O bloed, o dierbaar bloed der Helden, 
Voor Menschheids heilig regt gevloeid! 
Dat ginds, o Leipzig, op uw velden 
't Plantsoen der vrijheid hebt besproeid! 
O bloed, gij zijt vergeefs vergoten! 
De boom, die, door u opgeschoten, 
Vol pracht van purp'ren bloesems stond..... 
Helaas! de orkaan, weer opgestoken, 
Weer uit zijn' kerker losgebroken, 
Zal ras hem plett'ren op den grond! 
 
Wat baatte u, Moeder, 't zielsverrukken, 
De jubelende welkomstkreet, 
Toen gij uw' zoon aan 't hart mogt drukken, 
Van 't welk hem 's Dwing'lands bloedwet reet? 
Wat baatten u uw vreugdetranen, 
Uw gouden droom, uw ijdel wanen, 
Dat hij u nooit weer werd ontscheurd? 
Beef, Moeder, beef voor 's dierb'ren leven! 
Ras wordt hij, weerloos voortgedreven, 
Op nieuws ter slagtbank heengesleurd. 
 
De Dwing'land toch, hoe diep gezonken, 
Thans weer als 't Noodlot aangebeên, 
Slaat weer, van slavenwierook dronken, 
Vol trots zijn blikken om zich heen. 
Zijn mond fleem' zacht, die mond spreekt logen, 
De wraaklust bliksemt hem uit de oogen, 
De wraaklust kookt hem in 't gemoed; 
Hij hijgt, dien honger te verzaden, 
In tranenplassen zich te baden, 
Te domp'len in een zee van bloed. 
 
O Vaderland, ik zie de vlammen 
Alom uit uwe Steden slaan! 
'k Hoor 't moordgejoel op straat en dammen, 
'k Zie u ten prooi van d'Oceaan! 
Ja, 'k hoor den Dwing'land: ‘Weg die telgen 
Des Bataviers! 'k wil hen verdelgen,’ 
Dus krijscht hij, ‘voor hun muiterij! 
Vloek over hen, die mij trotseren! 
Het verste Nakroost moge leeren, 
Hoe schrikkelijk mijn wrake zij.’ 

{==316==} {>>pagina-aanduiding<<}

Hij spreekt - de dijken zijn doorstoken, 
Wier kracht de zee aan kluisters bond; 
De baren, dond'rend losgebroken, 
Verzwelgen Hollands dierb'ren grond. 
O angstgekerm!.... Doch, hersenschimmen! 
Waartoe mij ijzig aan te grimmen? 
't Is ijd'le vrees, waar 't hart voor beeft! 
Weg, spooksels van gedroomde kwalen! 
O Hemeltroost, (wil mij bestralen) 
Dat hier omhoog een Godheid leeft! 
 
Hij leeft, die aan der Mosk'wa boorden, 
Op Ruslands dikbevrozen grond, 
Den kilsten ademtogt van 't Noorden 
Als Engel zijner wrake zond! 
Die 's Roovers gloriedronken scharen, 
De keur van Frankrijks moordbarbaren, 
Dáár aan 't verderf ter prooije gaf; 
Die wenkte, en heel een heir moest sneven, 
Zijn Sultan vliên met doodlijk beven, 
Want Rusland was één gapend graf. 
 
Hij leeft, die in der ed'len harten 
Der geestdrift heil'ge vlam ontstak; 
Den moed hun schonk 't gevaar te tarten, 
De kracht, die 't slavenjuk verbrak! 
Hij leeft, die, schriklijk als orkanen; 
De Vorsten zich een spoor deed banen 
Door heel des Gaulers gruwelland; 
Hun schonk onsterslijke laurieren, 
En, Stad des Moords, hun heirbanieren 
Op uwe wallen heeft geplant! 
 
Hij leeft! en zou Hij ooit gehengen, 
Dat al die tranen, al dat bloed, 
Hetwelk 't benaauwd Euroop moest plengen 
Voor 's menschen hoogst en heiligst goed; 
Zou Hij gedoogen, dat zij vloten, 
Bij stroomen werden uitgegoten, 
En Dwing'landij toch wederkeer'? 
Moet wanhoop dan de borst benaauwen, 
Ons sling'ren in des twijfels klaauwen, 
Of God, dan 't blinde Lot regeer'? 

{==317==} {>>pagina-aanduiding<<}

Neen nooit, neen nooit! - Zijn alvermogen 
Blinkt heerlijk reeds ter redding uit; 
Zijn wijsheid daalt van 's Hemels bogen, 
En stemt der Vorsten raadsbesluit. 
Wie naar den Corsikaan moog hooren, 
Zij stoppen voor zijn taal hunne ooren, 
Hun boezem gruwt van zijn verraad; 
Ze omstreng'len zich met nieuwe banden, 
Zij grijpen 't zwaard weer in de handen, 
En zweren 't Monster eeuw'gen haat. 
 
De bleeke schimmen der vermoorden, 
Door 't Fransche beulenrot geslagt, 
Wier kermen 's Hemels Eng'len hoorden, 
Verrijzen weer uit 's grafkuils nacht. 
Zij storten anderwerf zich weder 
Voor 's Hoogsten zetel, biddend, neder, 
Dat Hij haar wonden wreken moog; 
Ze omzweven Koningen en volken; 
Haar aanblik wet op nieuws de dolken, 
En de oorlogskreet stijgt naar omhoog. 
 
Ja, 't schor geschal der krijgstrompetten 
Roept heel Europa weer ten strijd; 
Het staal van pantser en helmetten 
Blinkt, vlamt in 't zonlicht wijd en zijd. 
De krijger van der Wolga boorden 
Snelt uit den nacht van 't barre Noorden 
Castieljes helden te gemoet; 
En Duitscher, Brit en Nederlander 
Verheffen overal den stander, 
Die 's Dwing'lands slaven sidd'ren doet. 
 
Geluk ten kamp, o ed'le dapp'ren! 
Geluk ten nieuwen, heil'gen kamp! 
O, 'k zie uw vanen dreigend wapp'ren; 
Zij spellen Frankrijk schrikb're ramp! 
Uw broeders, die gevallen braven, 
Op wier reeds half bemoste graven 
Thans frissche lentebloemen staan, 
Ach, hopend slaan ze op u hunne oogen, 
Zij waaijen u van uit den hoogen 
Hun vuur, hun heil'ge geestdrift aan! 

{==318==} {>>pagina-aanduiding<<}

Die geestdrift bruise door uwe ad'ren, 
O Heldenrei van Nederland! 
Houd moedig, op het spoor der Vad'ren, 
In 't barnen der gevaren stand! 
Het Voorgeslacht trotseerde Spanje, 
Geleid door Willem van Oranje; 
Diens Naneef staat thans aan uw spits. 
Vlieg met hem 's Dwing'lands drommen tegen! 
Verschriklijk treft zijn oorlogsdegen, 
Gelijk een vuur'ge bliksemflits! 
 
b.h. lulofs. 


Madame Catalani.

(Uit het Fransch.)

- Deze eerste der zangeressen is tevens eene der schoonste vrouwen. Hare stem is het volmaaktste instrument, dat men hooren kan. Het is onmogelijk, met eene verrukkende stem, en welker omvang ontzaggelijk is, meer vastheid, ligtheid en gemakkelijkheid te vereenigen. Bij de uitvoering der (voor elke andere) allermoeijelijkste passages, schijnt zelfs haar gelaat op te luisteren. Het schitterende harer uitvoering heeft iets goddelijks; en hetgeen men misschien het meest bewonderen moet, is de uiterste gelijkmatigheid harer klanken. - Madame catalani doorloopt twee volle octaven, zonder eene enkele zwakke snaar te doen opmerken, of die niet wel zou stemmen met de voorafgaanden; en het is aan deze zoo zeldzame verdienste, dat men de volmaaktheid van hare uitwerking bovenal moet toekennen.

- Het is niet ééne zangeres, het zijn drie of vier uitmuntende zangeressen in eene enkele vereenigd. Zullen wij van de gaven spreken, welke zij van de natuur ontvangen heeft: eene edele, grootsche gestalte, een sterksprekend gelaat, en dat men voor zeer vatbaar houdt, om zich, op het tooneel, tot de levendigste uitdrukking te bezielen; eene warmte, eene kracht, welke het vereenigd gevolg zijn en van hare ligchamelijke bewerktuiging en van het diep gevoel harer kunst.
Is het de kunst, is het de natuur, aan welke men de eer moet geven van die stem, die alle deugden en geen enkel ge-
{==319==} {>>pagina-aanduiding<<}
brek bezit? Sterk, welluidend, deftig, schitterend, zonder moeite afdalende tot de laagste toonen en zich verheffende tot de hoogsten, door eene snelle, maar altijd naauwkeurige opklimming der zuiverste geluiden. Door eene gunstige uitzondering, die de God der Toonkunst slechts aan Madame catalani heeft toegestaan, heeft de ontzaggelijke omvang, de onbegrijpelijke veerkracht, welke zij aan hare stem heeft weten te geven, niets onttrokken aan de zuiverheid, de kracht en de rondheid van haar medium.
Madame catalani naar de gewone regelen te willen beoordeelen, zou zijn, de wiekslagen van den adelaar te willen tellen, die boven de wolken zweeft. Het vertrouwen en de stoutheid zijn de eerste en treffendste karaktertrekken van haren zang, dien zij echter, wanneer zij wil, kan terugbrengen tot de bevalligste buigzaamheid. Altijd onvoorziene en altijd ge lukkige hardiesses; zoo verwonderlijke trekken (traits), dat derzelver volmaakte uitvoering alleen derzelver mogelijkheid kan bewijzen, verwekken een gemurmel van verrassing en bewondering, dat de tooveresse eensklaps weder in eene trilling van genoegen en verrukking doet veranderen. - Dan, ik bespeur misschien te laat, dat men het moet opgeven om uitdrukkingen te vinden, geschikt een denkbeeld van een kunstvermogen te geven, hetwelk, naar het gevoelen van alwat muzijk verstaat, in gansch Europa welligt geene wedergade kent.

- Madame angelica catalani is de dochter van eenen Italiaanschen juwelier. In een vermaard klooster opgevoed, onderscheidde zij zich vroegtijdig door hare zucht tot studie en haren aanleg voor muzijk. Haar vader, die, ten gevolge des Italiaanschen oorlogs, zeer zware verliezen had geleden, besloot, in 1802, haar te doen debutéren op het eerste tooneel te Rome, de Argentina genaamd, (zij was toen slechts 18 jaren oud.) De opgang, door haar gemaakt, was verbazend: zij ging al spoedig eene verbindtenis aan te Lissabon, en won hier aller toejuiching door hare talenten, en de openbare achting door haar gedrag. De Prins Regent van Portugal, vernomen hebbende, dat zij naar Engeland wilde vertrekken, deed de directie van het tooneel op zich nemen door twee rijke Heeren, en men verdubbelde de appointementen van Mad. catalani. Het duurde niet lang, of zij werd ten huwelijk gevraagd door personen, door hunnen rang en hunnen rijkdom bekend; maar deze omstandigheid, die

{==320==} {>>pagina-aanduiding<<}
nooit eenig gebied over haar voerde, was van geen het minste gewigt op hare keus; zij begreep daarenboven, dat zij dan het tooneel zou moeten verlaten, en zij verkoos liever, eenen Franschman, oud Huzaren-officier, (den Heer valabreque) te huwen, en de beoefening van haar talent voort te zetten. Eindelijk besloten hebbende naar Parijs te gaan, werd haar vertrek door gansch Portugal beklaagd; de Prins Regent gaf haar eenen brief voor de Koningin van Spanje, die haar eenigen tijd te Madrid ophïeld, haar kostbare geschenken gaf, en haar met bewijzen van goedheid overlaadde. In 1806 te Parijs gekomen, gaf zij verscheiden Concerten in de Opera, trok de menigte bestendig derwaarts, en verrukte al de toeschouwers door de stoutheid van haar gezang, de zuiverheid van haren smaak, en den onbegrijpelijken omvang harer stem. Zij bleef slechts twee of drie maanden te Parijs, en vertrok naar Londen: daar heeft zij, zoo niet haren roem, die niet meer klimmen kon, ten minste hare, pas ontluikende, fortuin zeer vermeerderd. Engeland, van geene waarde voor middelmatige kunstenaars, is de goudmijn van groote talenten; Mad. catalani heeft er de aangename ondervinding van gehad: gedurende acht jaren, die zij te Londen verbleef, heeft zij omstreeks tachtig duizend ponden sterling verdiend. Eene opmerkelijke omstandigheid, en die voor de braafheid van haar karakter en de regelmatigheid van haar gedrag pleit, is deze, dat men haar niet slechts als kunstenares, maar gelijk andere aanzienlijke personen, noodde. (*)

Karakteristieke trek van een' Franschen bloedzuiger.

De Hertog van Auerstädt, (Maarschalk davoust) ten gevolge van het gedrag van Deenemarken naar Hamburg teruggekeerd, verklaarde, dat hij aldaar slechts de schuldigen wilde straffen. Op de vrage: wie zijn dan de schuldigen? gaf hij het karakteristieke antwoord: de Rijken!





{==321==} {>>pagina-aanduiding<<}

Mengelwerk.

Redevoering over de godsdienstige opvoeding.

Door N. Messchaert. (*)

Is er iets, waarin alle redelijke menschen overeenstemmen; iets, hetwelk door de overtuiging van allen als heilig en hoogstnoodzakelijk wordt aangedrongen; het is de verpligting tot den Godsdienst. Eene verpligting is dit, waaraan ligtzinnigen, niet dan met onderdrukking van eene luide stem in hun binnenste, hunne toestemming kunnen weigeren voor eenen tijd, maar die vroeg of laat ook bij hen hare regten gelden doet. Want er bestaat in alle menschen, met weinige uitzonderingen, waarover ik thans niet spreken zal, eene onwederstandelijke overtuiging, dat er een God is, die ons geschapen heeft, een hoog, eerbiedwaardig, alvermogend en volmaakt wezen, van hetwelk de wereld, met al hare volheid, afhangt, hetwelk ons en aller lot te zijner beschikking heeft. Onze rede en ons gevoel, de beschouwing der groote en schoone natuur, en de kennis aan onszelve, doen ons aan dat wezen de hoogste zedelijke volmaaktheid toeschrijven; dezelfde stem in ons, die ons van zijn bestaan verzekert, noopt ons, om hem als het oorspronkelijke beeld, ja als de fontein zelve der hoogste volmaaktheid te eerbiedigen. Maar

{==322==} {>>pagina-aanduiding<<}
dit overtuigt ons van onzen pligt, om hem te dienen, d.i., om zijnen goeden en volmaakten wil, blijmoedig en volvaardig, te gehoorzamen: want hierin nalatig te zijn, is hetzelfde, als de redelijkheid en waarheid, de betamelijkheid en deugd zelve, te verzaken; met andere woorden, de redelijkheid onzer natuur, en alle zedelijke verpligting hoegenaamd, te verloochenen.
Zoo is dan de Godsdienst des menschen heilige pligt; en wel de eerste en heiligste van alle pligten, omdat hij jegens zijnen maker de eerste, naauwste en onvergankelijkste betrekkingen, en de duurste verpligtingen heeft. Hoewel wij derhalve gaarne toestemmen, dat eene ons aangeborene zucht naar geluk, de natuurlijke zelfliefde, die ons naar het hoogste genoegen streven doet, door de wijsheid bestuurd, het regt heeft, om als eene regtmatige drijfveder tot den dienst van God, van wiens gunst en goedkeuring wij toch het hoogste heil hopen mogen, almede in aanmerking te komen; willen wij echter den pligt, den onmiddellijken pligt tot den Godsdienst, in de algemeene, onuitroeibare overtuiging gegrond, op den voorgrond plaatsen, als wij de noodzakelijkheid van het dienen van God overwegen.
Meermalen in deze vergadering over eenig onderwerp, tot de opvoeding der jeugd betrekkelijk, gehandeld hebbende, denk ik het nu goed, bepaaldelijk over de Godsdienstige Opvoeding, of over de vorming van een godsdienstig karakter in de jeugd, tot u te spreken: een onderwerp, zoo wél en aan het doel uwer vereeniging in deze Maatschappij en aan mijne posten en betrekkingen voegende, dat ik de beschamende vraag, waarom ik aan deze allergewigtigste stoffe den voorrang niet voor alle andere gegeven hebbe, zelf niet te mijner voldoening weet te beantwoorden, en ik uwe goede gevoelens met geene ongepaste verschooningen, wegens mijne tegenwoordige ernstige keuze, verongelijken zal.
Over de godsdienstige opvoeding zullende spreken,

{==323==} {>>pagina-aanduiding<<}
onderstel ik zeker vooraf, dat de jeugd voor dezelve vatbaar is. En inderdaad meen ik weinig te behoeven, om u van dezen grondslag, waarop ik verder bouwen moet, te verzekeren. Het kind is een klein mensch: al de vermogens, krachten en vatbaarheden, met één woord, al de zaden van die vordering en volmaaktheid, waarvoor de mensch vatbaar is, liggen in het kind. Datzelfde gevoel van ontzag voor het groote, van eerbied voor het goede en volmaakte, van erkentenis voor weldaden, dat, met het redelijke besef van Gods bestaan, ons tot zijne vereering en dienst noopt, is het kind van nature eigen. En met de bekwaamheid, om het aanzijn, de hoogheid, de volmaaktheid en de goedheid Gods te erkennen, is de verpligting tot deszelfs dienst onmiddellijk verbonden. Men werpe de gebrekkelijkheid der kennis niet tegen; want de verpligting is altijd aan de vermogens en vatbaarheid geëvenredigd: opdat ik zwijge van het zwakke en ongelijkmatige der begrippen, welke de verlichtlte wijsgeer vormen kan van hem, die ondoorgrondelijk is. Het gevoel van eerbiedenis en van dankbaarheid, en de zucht om hem, die alles ziet, te behagen; kan in het kinderlijke hart de aandacht en goedkeuring van den algemeenen Vader niet onwaardiger zijn, dan de orde en schoonheid in de ongevoelige schepselen, en het min redelijke, maar aangename genot van hun aanwezen, in het tallooze heer van dieren, die zijne goedheid verkondigen.
Onze heilige en dure verpligting tot den Godsdienst dan erkennende, en overtuigd, dat kinderen, ons evenbeeld, onze plaatsvervangers op dit tooneel van afwisseling, voor dien pligt vatbaar, tot denzelven geroepen zijn even als wij; laat ons overwegen, hoe wij ons van dit eerste en voornaamste deel onzer zorge voor hen naar behooren zullen kwijten.
Ik heb mij deze orde voorgesteld, dat ik eerst eene algemeene schets zal geven, van hetgeen er tot eene godsdienstige opvoeding behoort; en dan in eenige bij-
{==324==} {>>pagina-aanduiding<<}
zonderheden zal pogen aan te wijzen, hoe men dezelve hebbe in te rigten.
I. Een regt begrip, van hetgeen de Godsdienst is, zal ons leeren, wat er tot eene godsdienstige opvoeding behoort; want, als wij weten, wat de Godsdienst is, dan hebben wij het doel, waarnaar wij in de godsdienstige opvoeding streven, voor oogen; wij zien dan de taak over, die voor onze rekening ligt. In het korte begrip nu van den Godsdienst, hetwelk ik genoegzaam acht tot dat einde te noemen, bepalen wij ons tot deze drie zaken: de kennis van God en zijnen dienst; een levendig en duurzaam gevoel van onze betrekkingen tot God; en de getrouwe betrachting van Gods wil, of, met andere woorden, de godsdienstige betrachting der deugd. Is in deze drie stukken de geheele Godsdienst begrepen, gelijk hij inderdaad is, zoo kan de godsdienstige opvoeding niets anders zijn, dan dezelve in de jeugdige gemoederen te verwekken, aan te kweeken en te bevorderen.
Wat de godsdienstige kennis aangaat; om dezelve den geest der kinderen in te planten, strekt het godsdienstig onderwijs. Hier dient tot algemeenen en noodzakelijken grondslag de welverzekerde en redelijke overtuiging, dat God bestaat. Eene zoo veel mogelijk verlichte en verhevene bevatting van zijne ontzaggelijke grootheid en allerhoogste volmaaktheid moet hiermede gepaard gaan, en kan op denzelfden grond, als de overtuiging van Gods aanwezen, gebouwd worden. Maar bij de voortzetting van dit onderwijs ontwikkelen zich de begrippen van Gods betrekkingen en gezindheden jegens de schepselen in het algemeen en den mensch in het bijzonder, waaruit het geloof aan zijne eeuwige en onfeilbare Voorzienigheid, en de erkentenis van zijnen goeden en heiligen wil, geboren wordt. Met één woord, het onderwijs, ter bevordering van godsdienstige kennis, omvat al de hoogstgewigtige leeringen van den Godsdienst. - Maar welligt, T.! voorziet iemand uwer hierin velerlei gevaar voor den

{==325==} {>>pagina-aanduiding<<}
jeugdigen geest. ‘Moet dan,’ vraagt men, ‘het eenvoudige verstand des kinds, door eene menigte bewijsredenen voor en tegen betwistbare leerstukken, verbijsterd, of misschien, door eene eenzijdige voorstelling, met vooroordeel, afkeer tegen andersdenkenden en ijdelen waan op schoolsche geleerdheid opgevuld worden?’ - Gewisselijk, M.V., hebben wij deze klippen te vermijden. Maar mogen wij, om dit gevaar, den pligt van het onderwijs verzuimen? Nalaten, dit onderwijs, naar de vatbaarheid, behoefte en andere omstandigheden, zoo veel mogelijk uit te breiden en te volmaken? Neen, voorwaar: hij alleen, voor wien waarheid en dwaling, in de alleraangelegenste zaak, onverschillig is, kan zoo denken. Ik voor mij houd het daarvoor, dat alle ouderen, die zelve godsdienstige begrippen hebben, verpligt zijn, om dezelve, met meerderen en minderen ijver, naar gelang hunner overtuiging van derzelver aangelegenheid, aan hunne geliefde kinderen in te planten; en dat godsdienstige ouders, door de liefde gedreven, dit ook niet zullen nalaten. En inderdaad, zonder dit acht ik alle onderwijs in den Godsdienst, hetwelk dien naam met eenig regt zou kunnen dragen, volstrekt onmogelijk. Ook zou een, naar mijn oordeel dwalende, rousseau zelf, met al de vrijheid van denken, welke hij zijnen kweekeling gaf, zoo hij ten beste slaagde, van zijnen Emile eenen twijfelaar gemaakt hebben, zoo als hij zelf was. Intusschen zie en erken ik de gevaren, boven aangeroerd: doch daar het in deze algemeene opgave, van hetgeen eene godsdienstige opvoeding uitmaakt, niet te pas komt de wijze van derzelver inrigting te ontvouwen, laten wij dit stuk tot het tweede gedeelte van mijn voorstel over; slechts met een enkel woord aanmerkende, dat de verstandige onderwijzer in alle wetenschappen zich altijd toelegt, om zijnen leerling opregte waarheidsliefde in het onderzoeken, en voorzigtige bescheidenheid in het beslissen, ernstig aan te
bevelen; en dat geen onderwijs zoo geschikt is, om den mensch zijne kortzigtig-
{==326==} {>>pagina-aanduiding<<}
heid, feilbaarheid en verpligting tot de grootste behoedzaamheid te doen gevoelen, als het onderwijs in den Godsdienst.
Een levendig en duurzaam gevoel van onze betrekkingen tot God heb ik, ten tweede, als een bestanddeel van den Godsdienst opgenoemd. Zulk een gevoel moet dan in het jeugdige gemoed verwekt, levendig gemaakt en onderhouden worden. En hoe zeer vatbaar is het teedere hart des kinds voor dit reine en eenvoudig verhevene gevoel! Immers weet ieder jong mensch, bij eigene ervaring, wat afhankelijkheid is. Liefhebbende ouders hebben geene moeite, om hunnen kinderen het gevoel van dankbaarheid en verpligting in te boezemen. En opvoeders, die hunnen pligt betrachten, doen hunne kweekelingen al vroeg hunne verantwoordelijkheid beseffen. Het godsdienstig onderwijs brengt nu, met het geloof aan Gods volmaaktheid, heerschappij, weldaden en heiligen wil, hetzelfde, en nog sterker en ernstiger gevoel van afhankelijkheid, verpligting en verantwoordelijkheid voort, hetwelk de kinderen, in hunne betrekkingen tot ouders en opvoeders, zoo wél kennen. Het is dan de taak van den opvoeder, de begrippen, welke zijn kweekeling van Gods wezen, volmaaktheid en gezindheden heeft leeren vormen, aan de opscherping van zulk een godsdienstig gevoel dienstbaar te maken; bij of door het voorstel van Gods grootheid de aandoening van ontzag, van deszelfs heiligheid en reinheid eerbied, van deszelfs goedheid blijdschap, dankbaarheid en vertrouwen in te boezemen, en hem te gewennen, om zichzelven gedurig in zijne betrekkingen tot dien ontzaggelijken Heer en alwetenden getuige te beschouwen, en zijne verantwoordelijkheid aan hem nimmer te vergeten.
Het wezen van den Godsdienst is eigenlijk betrachting, waartoe de kennis ten grondflag dient, en het gevoel aandrijft. God te dienen, is te doen hetgeen hem welbehagelijk is. Aan deze betrachting den jongen mensch te gewennen, is dan wel de hoofdzaak der

{==327==} {>>pagina-aanduiding<<}
godsdienstige opvoeding. Hiertoe is in het algemeen een wijs en naauwlettend bestuur noodzakelijk. Den heiligen wil van God, en des menschen verordening tot deugd en heiligheid, door het ontvangen onderwijs, kennende; gevoelig voor zijne verpligtingen en verantwoordelijkheid, wordt het teedere gemoed, onder een wijs toevoorzigt, slechts opmerkzaam gemaakt op zichzelven, op zijne gebreken, afdwalingen en misslagen, en gewend, om aan zijnen opziener, maar vooral aan zichzelven, als in de tegenwoordigheid Gods, van al zijne daden, en van al zijne verzuimenissen, rekenschap te geven. Alle hulpmiddelen, alle drangredenen, van pligt, van eere, van hoog belang, worden aangewend, om hem tot wakkerheid, voorzigtigheid, trouwe, naauwgezette opregtheid en volharding aan te moedigen. Men gewent hem, door dagelijks herhaalde herinneringen, zich als Gods dienaar, zijn leven als den tijd zijner beproeving, de getrouwe betrachting der deugd als Gods wil en zijn' eersten pligt te beschouwen; en die opvoeding, die wel slaagt, in den jongen aardbewoner naar deze beginselen te doen leven, is eene regt godsdienstige opvoeding.
Met deze algemeene schets acht ik, van hetgeen in eene godsdienstige opvoeding begrepen is, een genoegzaam denkbeeld gegeven te hebben. Het dorre en afgetrokkene, aan dit voorstel, als algemeen, noodzakelijk eigen, hoop ik eenigermate te vergoeden in
II. Het tweede deel mijner aanspraak, waarin ik nu eene schets zal pogen te geven van de wijze, hoe men de godsdienstige opvoeding hebbe in te rigten. - Het is eene gewigtige vraag, welke ik onderneem te beantwoorden; eene vraag, waarover Godsdienstleeraren, kindervrienden, wijsgeeren, ernstig gepeinsd, en boeken vol geschreven hebben; eene vraag, waarin gij, weldenkende Toehoorders, het grootste belang stelt; de vraag: hoe zullen wij onze kinderen tot den dienst van God opleiden? - Laat dezelve moeijelijk zijn; zij is hoogstgewigtig: waarom zouden wij dan niet onder-
{==328==} {>>pagina-aanduiding<<}
nemen, door onze ervaring en verstandig overleg geleid, den besten weg tot dit groote doel op te zoeken? Ja, laat ons deze, de ervaring en het verstand, tot leidsvrouwen nemen: dan zullen wij welligt van al den omslag van geleerdheid en leerstellige opvoedkunde, welke aan dit onderwerp is te kost gelegd, niets behoeven, om alle steenen des aanstoots te vermijden.
Uit al de vragen, welke men over ons onderwerp zou kunnen opperen, bepalen wij ons tot die rakende den leeftijd der voorwerpen van godsdienstige opvoeding; den grondslag, waarop men te bouwen hebbe; en de hulpmiddelen, waarvan men zich in dit werk de meeste vrucht kan beloven.
1. Wanneer behoort men de godsdienstige opvoeding van kinderen aan te vangen? Hiervoor is wel een algemeen antwoord; maar hetwelk, in de toepassing op bijzondere voorwerpen, onderscheiding en omzigtige waarneming vereischt. In het algemeen toch is het een goede regel: ga met de bijzondere vatbaarheid van ieder kind te rade. Bij dezen algemeenen regel kan men de aanwijzing voegen: de vatbaarheid is er, zoo dra het denkvermogen des kinds zich-zoo verre heeft ontwikkeld, dat het van oorzaak en werking eenig begrip heeft, en naar den oorsprong van allerlei verschijnselen vraagt. Welk eene aangename, ja hartverrukkende bezigheid is het voor liefhebbende ouders, den aanwas der edele zielskrachten in hun kroost gade te slaan! En wie herinnert zich niet menig gelukkig tijdstip, menige treffende kinderlijke vraag, menig eenen straal van licht uit het kinderlijk verstand, die hem aanleiding gaf tot het aanvangen van een leerzaam onderwijs? Ongelukkig hij, die zich het verzuim van deze gunstige gelegenheden te verwijten heeft! Maar niet alle kinderen geven zulke gunstige aanleidingen; en bij die, welke ze geven, worden zij door de ouderen, het zij uit gebrek aan eigene gelegenheid of bekwaamheid, of uit eene verkeerde besluiteloosheid, menigwerf verwaarloosd. Daarom is het pligt, de verschijning van die

{==329==} {>>pagina-aanduiding<<}
vatbaarheid des kinderlijken verstands niet ledig af te wachten, maar dezelve, door allerlei gepaste middelen, voor te bereiden en tot ontwikkeling te brengen. Alles, waarvan men, ter ontwikkeling van het kinderlijk verstand, in het algemeen gebruik maakt, dient even zeer tot voorbereiding van het godsdienstig onderwijs in het bijzonder: vertellingen; voorstellen ter vergelijking; redeneringen. - Het is zoo, de ongestadigheid der woelige jeugd is oorzaak, dat kinderen, die zelfs met den gelukkigsten aanleg bedeeld zijn, den eenen dag en den anderen naar zichzelve niet gelijken. En zou er dan geen grond van vreeze zijn, dat wij de eerwaardigste onderwerpen tot een speeltuig der kinderlijke dartelheid verlaagden, parels voor de zwijnen wierpen, en oorzaak gaven tot eene loszinnige mishandeling van het heilige? Inderdaad, T! dit gevaar kan men wel eens met reden vreezen. Ik spreek tot verstandige Godsdienstvrienden, welken het een aanstoot moet zijn, het zij uit welken mond ook, van jongen of van ouden, in eenen lagen en gemeenzamen toon, de heiligste namen, de eerbiedwaardigste onderwerpen, als gemeene dingen, ja zelfs als voorwerpen van spel, te hooren behandelen. Maar zou het zoo moeijelijk zijn, dit gevaar te vermijden? Ik acht, neen, bij het gebruik der vereischte oplettendheid en voorzigtigheid. Is de zucht tot navolging eene der algemeenste neigingen in onze natuur, eene neiging, die zich in alle kinderlijke spelen en bedrijven al vroeg werkzaam vertoont; men geve dan in alle gesprekken over den Godsdienst een voorbeeld van diepen, maar ongemaakten ernst, die door het fijne kinderlijk gevoel ligt waargenomen wordt, en onze schrandere lievelingen van zelve beseffen doet, dat zulke gesprekken bij geen spel of jokkernij betamen. Moge men dan al eens in een enkel geval tot zijn leedwezen meenen te zien, dat men voor een wuft kind te vroeg begonnen is van ernstige zaken te spreken; een dartel misbruik kan de wijze opvoeder, door zijnen ernst, gemakkelijk
voorkomen, en zijn post is het,

{==330==} {>>pagina-aanduiding<<}
door een verstandig bestuur, eene gunstiger gelegenheid voor te bereiden.
Dit alles zal menigeen, ten aanzien van het verstandelijk onderwijs, wel willen toestemmen, maar tegen het vroeg inplanten van godsdienstige gevoelens en indrukken eene onoverkomelijke zwarigheid zien, in de vrolijkheid van het kinderlijke leven. ‘Hoe!’ zegt men, ‘zijn indrukken, zoo ontzaggelijk, als de vreeze Gods, besef van verantwoordelijkheid, en geloof aan eene Goddelijke vergelding, niet verwoestend voor de onbezorgde vrolijkheid, het onschendbare deel der kinderlijke jaren? Zullen geest en ligchaam niet onder zulk een' onevenredigen last geweldig verdrukt worden?’ Zeker zou men de beste zaak tot een uiterste kunnen drijven; maar welk redelijk mensch zal, hetgeen dwaasheid en spoorlooze ijver ooit misdreven, op rekening van den Godsdienst stellen? Het behoedmiddel is wederom voorhanden in den algemeenen regel, op ieder bijzonder voorwerp toegepast; handel met uw kind naar zijne vatbaarheid, d.i., ten aanzien van godsdienstige indrukken, naar zijn karakter en eigene geaardheid. Men leere het kind in God den volmaakten Vader erkennen: het gevoelige kind, dat door zijne verstandige ouderen met teederheid behandeld wordt, zal hem met een rein gevoel beminnen; de meer hardvochtige knaap, onder een verstandig bestuur aan orde en opzigt gewend, zal hem als den alvermogenden, wijzen en regtvaardigen eerbiedigen. En niemand wane, dat de Godsdienst een zoo naargeestig karakter heeft, dat hij de kinderlijke vrolijkheid verstoren zou. Ook ik houd deze voor het onvervreemdbare goed der jeugd, noodzakelijk voor hare ontwikkeling, en wier storing eene ware heiligschennis genoemd mag worden. Maar diezelfde beginselen van geloof, eerbied, liefde en hope, welke alleen, in den verder gevorderden leeftijd, heldenmoed en gerustheid bij de grootste gevaren, lijdzaamheid en kalmte onder het grievendste leed, kunnen inboezemen, die den vol-
{==331==} {>>pagina-aanduiding<<}
wassenen mensch gelukkig maken in leven en sterven, die het genot van het goede veredelen en
verhoogen, en het kwade geduldig dragen doen, zullen den jongen mensch gewisselijk ook niet ongelukkig maken. Ik zwijg dan van der kinderen toekomende, wel ras naderende behoefte, als zij, in hunne jongelingsjaren, den steun van vroeger ontvangene en hebbelijk geworden indrukken missende, eene prooi worden van het zedelijk verderf, dat hen belaagt. En wij danken den alwijzen en goeden Schepper, dat hij in de beminnelijke jeugd eene zoo onuitputtelijke bron van vrolijkheid en zorgeloosheid gelegd heeft, welke althans geen gevaar loopt, van, door de indrukken van den redelijken en beminnelijken Godsdienst, bedorven of vernietigd te worden. Zoo rijk is deze stof, dat ik vreeze, veel te weinig daarvan te zeggen: echter noopt mij het verloop des tijds, om,
2. Al voortgaande, te spreken over de gronden, waarop de godsdienstige opvoeding behoort gebouwd te worden.
Zoo zeer, M.T., als de Godsdienst eene behoefte is voor den geest en het hart, even zoo zeer is het een vast en redelijk geloof aan eene Goddelijke openbaring. Want zonder hetzelve zie ik geene mogelijkheid, om uit eenen eeuwigen doolhof van twijfeling en angstige onzekerheid nopens de gewigtigste vragen te ontkomen. Hier noodigt ons het gelaat der natuur, dringt ons eene inwendige achting voor het goede, tot de eerbiedige erkentenis van een volmaakt Opperwezen; daar vindt een onuitputtelijk vernuft duizenderlei uitvlugten, ontmoet eene beperkte, aan den maatstaf der zinnelijkheid gebonden rede ondoorgrondelijke diepten: een redelijk geloof alleen, met de inspraak des gewetens strookende, en wel een geloof, op Goddelijk gezag gegrond, bedaart alle onrust, en geeft op alle vragen een voldoend en bestaanbaar antwoord. Willen wij dan onze geliefde kinderen voor de nare troosteloosheid der twijfeling behoeden, hen wapenen tegen alle spitsvin-
{==332==} {>>pagina-aanduiding<<}
digheden van een gevaarlijk vernuft; wenschen wij een licht in hunne zielen te ontsteken, hetwelk, met onverdoofbaren glans, hun zal voorlichten tot aan het einde van hunnen weg: dat wij hun dan eerbied inboezemen voor den Bijbel, als het onfeilbare woord van God. Het is zoo, onbekwaam is de jeugd tot het toetsen van de bewijzen voor deszelfs Goddelijkheid: maar, zijn wij daarvan, naar ons beste inzien, op goede gronden verzekerd, zoo mogen wij dien gids door het leven hun niet onthouden; en kunnen zij nog niet grondig de bewijzen der afkomst toetsen, zij kunnen de waarheid en de deugd uit die zuivere bron leeren scheppen; zij kunnen beproeven, dat hier Gods goede en heilige en volmaakte wil verkondigd wordt, en bekennen, dat deze leer uit God is. Zoo dra hunne kennis uitgebreider, en het oordeel meer geoefend is, acht ik het echter noodig, hen met de bewijzen voor, zoo wel als met eenige der gemeenste bedenkingen en aanvallen tegen de openbaring bekend te maken: maar niet, dan nadat eene eerbiedige
hoogachting voor dezelve hun reeds diep ingedrukt en hebbelijk geworden is. - En ziedaar den eersten grond, waarop ik het godsdienstig onderwijs wil gebouwd hebben: het is, zoo gij wilt, gezag; maar een Goddelijk gezag, hetwelk ik meen, dat de ondervinding ons als onontbeerlijke behoefte leert kennen. Een gezag, zoo gij nog verder wilt, door onze kinderen allereerst op ons gezag aangenomen; maar waardoor wij hunne rede en oordeel slechts geleiden, niet onderdrukken; terwijl dat gezag zelf zich daarna aan hunne rede ter beproeving aanbiedt. - Van welk een' heilzamen en magtigen invloed eene vroege oefening in de geëerbiedigde schriften, die Gods woord bevatten, door het geheele leven zij, kunnen zij beoordeelen, welke door dit licht alleen voor struikelen zijn bewaard gebleven.
Maar de Godsdienst is te redelijk, dan dat een verstandig opvoeder het vrije onderzoek van denzelven in het voorwerp zijner zorge schromen zou. Integendeel,

{==333==} {>>pagina-aanduiding<<}
daar de ontwikkeling van deszelfs redelijke vermogens eene zijner gewigtigste bemoeijingen is, kiest hij de gronden van godsdienstige waarheid dikwerf tot stoffen van beredenering. Inzonderheid brengt hij zijnen kweekeling gaarne, door de beschouwing der natuur, tot de erkentenis en vereering van haren magtigen en wijzen Schepper. Wat toch eene twijfelende school van wijsgeeren ook van het onvoldingende der bewijzen, uit het bestaan en de orde der wereld, voor het aanwezen en de volmaaktheid van God, zeggen moge; zij zijn voor het waarheidlievende gemoed, dat de opregtheid lief heeft, onwederstaanbaar. Laat in de bespiegelende wijsbegeerte het gezag der gestrengste rede gelden; zij zal den opregten navorscher toch van zelve wel tot het besluit brengen, dat er bij haar geene zekerheid is omtrent duizenden belangrijke voorwerpen, die buiten het gebied onzer kennis liggen: maar in de praktijk des levens besture ons het gezond verstand en de algegemeene toestemming, Laat ons het kind, zoo dra het voor het begrip van doel en orde vatbaar is, op al de werken van God op merkzaam maken. Een oneindige rijkdom van stoffe biedt zich hier aan, voor godsdienstig onderwijs en opwekking van godsdienstige gezindheden. Hemel en aarde, al de rijken der natuur, het kleinste dier, de geringste plant, de doode steen, prediken de wonderen van God, den ondoorgrondelijken. De mensch zelf is het pronkstuk zijner werken. Dat men den jongen wereldburger op dit tooneel van zijn aanwezen, met geopende zinnen, doe rondwandelen; men leere hem, zoo veel mogelijk, de natuur, het verband, de orde, de weldadige bedoelingen van alles opmerken; hij leere den rijkdom der groote en schoone aarde kennen; hij leere de afstanden en de grootheid der sterren meten, of worde ten minste overtuigd van de grenzenlooze uitgebreidheid van het heelal; hij zie, hoe er, op dezen wereldbol, voor het aanwezen, het behoud en het genoegen van duizenderlei diersoorten in zoo vele geslachten en orden, door
duizenderlei mid-
{==334==} {>>pagina-aanduiding<<}
delen, hoe er bovenal voor den mensch, den heer der schepping, gezorgd is; hij zie alles in de heerlijkste orde, alles schoon, goed en volmaakt, en geen plekje ledig van de merkteekenen van Gods invloed; en hij zal, met verbazing en eerbied, gevoelen: God is groot, en zijne goedheden zijn over al zijne werken!
‘Maar zou dit onderwijs uit de natuur niet het eerste onderwijs in den Godsdienst behooren te zijn? En heeft men dan dat gezag, waarop gij zoo even aandrongt, wel van noode?’ - Misschien kan het oogmerk, op verscheidene wijzen, even goed bereikt worden; en, daar ik geen leerstelsel voor de opvoeding zoek op te stellen, onthoud ik mij van het onderzoek ter beslissing dezer vrage. Alleen wil ik wel verklaren, dat ik voor mij zeer overhel, om het gezag tot den eersten grond te leggen; ten einde het jonge gemoed al vroeg met eenen heiligen eerbied ingenomen worde voor die Goddelijke schriften, waarin de mensch, door zijn geheele leven heen, eenen vasten grond van zekerheid en hope vinden zal.
Voor het overige geve men den jongeling, die den gewigtigsten inhoud des Bijbels kent, en reeds geleerd heeft God zijnen Vader, die ook de grootheerlijke Schepper der natuur is, als zoodanig te eerbiedigen, alle mogelijke vrijheid in het onderzoeken der waarheid. Dat wij hem tegen ongeloovigen en opzettelijke twijfelaars wantrouwen inboezemen, wie kan het wraken? Maar wanneer wij ons verpligt achten, om hem onze begrippen, in onderscheiding van andersdenkende godsdienstige menschen, mede te deelen, behooren opregtheid en voorzigtigheid ons te besturen. Laat ons hem dan ook gelegenheid geven, dat wij hem zelfs aansporen, om de zaak van meer dan ééne zijde te bezien, ook anderen te hooren, en zijne eigene gronden van geloof, Gods woord en zijne rede, laten beslissen. Misschien is hij geen beminnaar van het onderzoek van geschilstukken; en dit ware een geluk: hij zou dan geen gevaar loopen, van zijne broederen ligtvaardig te veroor-
{==335==} {>>pagina-aanduiding<<}
deelen, of, in eenen ijdelen waan, zich op eene vermeende schranderheid, misschien louter schoolsche spitsvindigheden, te verheffen. En hoewel wij eene grondige kennis van den Godsdienst in eene goede opvoeding noodzakelijk achten, zijn wij echter verre, van alle jonge lieden tot Godgeleerden te willen maken.
Het wordt tijd, dat ik nog handele over
3. De hulpmiddelen, van welke men zich, in de godsdienstige opvoeding, met de meeste vrucht zal kunnen bedienen.
Behalve het onderwijs, hetwelk den grond leggen moet, zijn er andere middelen noodig, om der jeugd die heilzame begrippen en gezindheden, welke wij zoo wenschelijk achten, in te planten.
En wel meen ik, in de eerste plaats, de oefening van het geheugen daartoe te mogen aanprijzen. Dit wonderbare vermogen toch is de voorraadkamer onzer kundigheden; en wel eene kamer, opdat ik de vergelijking een weinig voortzette, die zich welhaast onherroepelijk toesluit, zoo men in de jeugd verzuimd heeft haar behoorlijk te stofferen. - Intusschen vrees ik, dat men de oefening van het geheugen, in het hedendaagsche onderwijs, al te zeer verwaarloost; gelijk dezelve, vooral ook in het godsdienstig onderwijs, dikwerf buitensporig misbruikt is. - Niemand zal van mij vermoeden, dat ik de jeugd de zoogenaamde leerstellingen van den Godsdienst wil doen van buiten leeren; verre van daar: maar hoe diepen indruk maken dikwijls treffende, kernachtige spreuken, verhevene beschrijvingen, schoone en bevallige dichtregelen! Hoe gelukkig laten zij zich, bij gepaste gelegenheden, voor den geest roepen! En hoe rijk zijn zij ter vertoosting, bemoediging of waarschuwing! Eene ontelbare verscheidenheid van spreuken, lessen, raadgevingen, vindt men in de H.S., waarop de herinnering, daar staat geschreven, het merk van Goddelijk gezag drukt. Indien het dan raadzaam is, der jeugd beginselen in te planten, haar te voorzien van grondregelen, waarnaar men zich, in

{==336==} {>>pagina-aanduiding<<}
allerlei omstandigheden, te gedragen heeft; zoo is, naar mijn inzien, niets meer aan te prijzen, dan dat men de jonge lieden, bij het onderwijs in waarheid en pligt, zulke krachtige spreuken en regelen, als de hoofdsom van het onderwijs beknopt zamenvatten, of treffend herinneren en aandringen, doe in het geheugen prenten.
Eigenlijke Godsdienstoefeningen prijs ik ten tweede aan. Hierdoor versta ik de verheffing der gedachten tot God, in ootmoedige aanbidding, het zij in dankzeggingen, smeekgebeden, of lofzangen. Kinderen te leeren bidden, is de pligt des opvoeders, indien het bidden in het geheel een pligt te achten zij. Hoe! zou de eenvoudige taal van een opregt kind door den hoogen God versmaad worden, door hem, die de jonge raven hoort, als zij roepen? In mijn oog is een ootmoedig biddend kind, hetwelk verstaat en gevoelt wat het doet, een aandoenlijk en eerwaardig gezigt. Maar, dat het niet onmogelijk is, kinderen dit te leeren, hoop ik, dat reeds uit al het vorige van zelf wordt opgemaakt. Een kind, hetwelk dezelfde gevoelens van eerbied, liefde, vertrouwen, dankbaarheid en gehoorzaamheid, welke het voor zijne zorgdragende ouders gevoelt, aan het heilige en genadige Opperwezen, maar in den hoogsten trap, waarvoor zijn gemoed vatbaar is, heeft leeren toedragen, kan ook in het gebed werkzaam zijn. Men gewenne zijnen kweekeling dan aan dezen pligt, en boezeme hem daartoe eene eerbiedige vrijmoedigheid en vertrouwen in. Geene formulieren, geene van buiten geleerde opstellen heeft hij tot het bidden noodig; in het algemeen keur ik die ook af. In zijne eenvoudige taal, in zijne kinderlijke bewoordingen, zende hij zijne gevoelens opwaarts; gewisselijk is er hope, dat zij niet onopgemerkt blijven, maar met verdubbelden zegen op den vromen bidder zullen nederdalen.
Wat de openbare Godsdienstoefeningen aangaat; in het aanbevelen daarvan, voor de jeugd, acht ik meer behoedzaamheid noodig. Over het geheel zijn dezelve

{==337==} {>>pagina-aanduiding<<}
voor de vatbaarheid van kinderen en jonge lieden niet berekend; dezelve duren ook voor hen te lang; en door het een en ander krijgen zij vroeg eenen tegenzin tegen het bezoeken eener plaats, alwaar men hen bragt, opdat zij zich aan die plaats van der jeugd af gewennen zouden. Zou, in de godsdienstige opvoeding, over het geheel, niet alles, wat enkel uit sleur en werktuigelijk geschiedt, zonder der kinderen verstand en deelneming bezig te houden, zeer te ontraden zijn? Moet zulks niet eene zeer nadeelige aandachteloosheid, bij dergelijke oefeningen, in verderen leeftijd, ten gevolge hebben? En indien, bij kinderen van eene levendige geaardheid, - en hoe vele zijn er zoo! - dre verveling, welke hen daar vermeestert, eens tot afkeer en tot kwade overleggingen aanleiding gave, wat wonder ware het? Wat wonder zou het zijn, zoo menigeen ons verklaarde, eenen vijandigen haat tegen den Godsdienst te hebben opgevat, uit hoofde van den dwang, hem door welmeenende ouders in dit opzigt aangedaan?
Doch in meer bijzonderheden tredende, zoude ik mijn ontwerp en ons tijdsbestek te buiten gaan. Laat mij, ten besluite, bij de opgegevene hulpmiddelen nog één voegen.
Wilt gij uwe geliefde kinderen tot godsdienstige menschen vormen; o Toehoorders! het allerkrachtigste middel hiertoe is, dat gij zelve van een opregt godsdienstig karakter hun een voorbeeld geeft. Dit is tevens een volstrekt noodzakelijk middel, zonder hetwelk gij zelve alle andere pogingen verijdelen zoudet. Een godsdienstig karakter te vertoonen, is, niet, in onverschillige zaken, in kleeding, manier van spreken en den omgang met menschen, u van de heerschende gewoonten te onderscheiden, en eene zonderlinge stijfheid aan te nemen; het is niet, ontijdig over den Godsdienst te spreken, waarbij deszelfs betrachting wel eens verzuimd worden kan: maar het is, bij alle gepaste gelegenheden, in en buiten uw huis, u als vrienden en

{==338==} {>>pagina-aanduiding<<}
voorstanders van den Godsdienst te gedragen; met kiesche omzigtigheid vooral het oor en oog uwer kinderen te ontzien; nooit van den Godsdienst te spreken, dan met ongekunstelden ernst; u over geene Godsdienstoefeningen te schamen, maar er vooral ook geene vertooning mede te maken; en bovenal, de kracht van den Godsdienst te doen blijken, in eene onwrikbare en naauwgezette deugdsbetrachting.
Medeburgers, land- en geloofsgenooten! Laat ons zoo doen, zulke beginselen, gevoelens en gezindheden onzen kinderen inplanten, hen zoo opleiden, hun zoo voorgaan; dan mogen wij hopen, dat wij hun het kostbaarste erfdeel, de goedkeuring van God, die oneindig waardiger is dan al het goed der wereld, bij ons verscheiden, zullen nalaten.

Frederik Willem III, tegenwoordige koning van Pruissen.

De groote Kolossus, welke het vasteland zoo lang drukte, is ten laatste overhoop geworpen. (*) Na door het bloed van millioenen gewaad te hebben, verwekten de onmenschelijkheden, de meêdoogenlooze eerzucht van buonaparte zulk eene algemeene verfoeijing, dat de Europesche natiën opstonden als een enkel volk, en het teisterend juk zijner dwingelandije afwierpen. Uit dezen hoofde hebben de doorluchtige spelers in het groote drama der Europesche staatkunde de regtmatigste aanspraak op onze kennisneming.
Reeds hebben wij onzen Lezeren de levensschetsen van drie Helden (†) vertoond, die een aanzienlijk en gelukkig deel in de bevrijding van Europa hadden; twee derzelven de glorierijke paden der overwinning nog vervolgende; de ander, helaas! verwezen tot het koude gebied des grafs. Doch moreau's onsterfelijke faam

{==339==} {>>pagina-aanduiding<<}
zal tot de laatste nakomelingschap overbrengen de beslissende nederlagen en onherstelbare tegenspoeden van buonaparte.
Onder de leden dier groote confederatie tegen den gemeenen vijand worde nu gedacht aan frederik willem III, Koning van Pruissen; eenen Souverein, wiens dappere en ervaren Generaals zoo belangrijke diensten aan de Bondgenooten hebben bewezen.
Frederik willem III werd geboren op den 3den van Oogstmaand 1770; hij is de zoon van frederik willem II, overleden den 19den van Slagtmaand 1797, en de kleinzoon van frederik II, gemeenlijk de groote frederik genoemd, overleden in het jaar 1786. Deze laatste Souverein bereikte eenen goeden ouderdom, door de vermijding van allerlei onmatigheid, schoon van eenen gezelschapzoeten of gezelligen aard. Hij had zucht voor de letteren, maar stond groote moeijelijkheden in het veld door. Frederik willem II heeft verscheiden veldtogten gedaan; doch sukkelingen, gevoegd bij waterzucht, eindigden zijn leven, tot leedwezen van zijne familie en eenige weinige vrienden, die de weldadigheid van zijnen aanleg regt deden, doch geene bedrijven van heldhaftigheid of grootheid konden aanwijzen, die eene roemrijke nagedachtenis verdienden. Zijn vader liet kisten vol geld, en tweehonderd-en-vijftigduizend wel gedisciplineerde soldaten na, doorgaande voor de eerste troepen van Europa. Toen de tegenwoordige Koning den troon beklom, hadden de onkosten van den oorlog en de verkwisting zijns vaders de koninklijke schatkist zoo zeer uitgeput, dat hij genoodzaakt was zijne regering te beginnen met het openen eener geldleening te Frankfort.
De voorouders des tegenwoordigen geslachts waren van Zwabische afkomst, zijnde Graven van Zollern of Hohenzollern. Zij werden Burggraven van Neuremberg, en veranderden in die hoedanigheid eene ontleende magt in eene souvereiniteit, gelijk vele andere Vorsten hebben gedaan. In 1248 verkreeg de Burggraaf

{==340==} {>>pagina-aanduiding<<}
frederik II bezittingen in Frankenland, welke naderhand de Vorstendommen van Anspach en Baireuth werden. De Burggraaf frederik V, in 1415, grooten rijkdom verzameld hebbende, kocht van Keizer sigismundus het Markgraafschap van Brandenburg; en dit verwierf hem de keurvorstelijke waardigheid. De Keurvorst albert (toegenaamd Achilles) bepaalde bij uitersten wil, in 1473, dat het Markgraafschap van Brandenburg, met al deszelfs aanhooren, de ondeelbare erfenis zou zijn van den eerstgeboren; en verraderij verwierf, eenigen tijd later, nieuwe vergrootingen voor dit huis, door het bedrog, tegen de Ridders van de Duitsche Orde en de Tempelheeren in het werk gesteld, waardoor een volgende Markgraaf, die, te hunner beveiliginge, was verkoren tot Grootmeester, hen beroofde van Oost-Pruissen, gelijk zij vroeger door zijnen voorganger van de Nieuwe Mark waren ontzet. De Markgraaf sigismundus, die de eenige dochter van Hertog albert trouwde, verkreeg het bestuur en de huldiging van Pruissen in 1611, en in 1618 vereenigde hij hetzelve met het Keurvorstendom.
Kort daarna, door het uitsterven van de regte linie der Hertogen, volgde de Keurvorst van Brandenburg op in het Hertogdom Kleef zoo wel, als de Graafschappen Mark en Ravensburg. In 1640 beklom frederik willem, genoemd de Groote Keurvorst, den troon, omringd door bloedige ruïnen, het werk van zijnen zwakken voorganger; doch, na eenen onheilspellenden krijg tot een gelukkig besluit gebragt te hebben, verwierf hij bij den vrede van Westfalen de Bisdommen Minden, Halberstadt en Kamin, met andere bezittingen. Deze Vorst had ongeveer twee millioenen onderdanen, van welken hij, volgens echte bescheiden, de jaarlijksche som van 1,533,795 kroonen ontving. De oorlogen van lodewijk XIV dreven frederik willem in menigen strijd, biedende hem daardoor de gelegenheid aan om den naam te verwerven van een groot Generaal. Frederik I, een voorspoedig, maar

{==341==} {>>pagina-aanduiding<<}
verwaand Vorst, kroonde zichzelven als Koning van Pruissen, op den 18den van Louwmaand 1701, en verkreeg van tijd tot tijd de erkentenis dezer nieuwe waardigheid bij al de hoven van Europa, uitgezonderd den Heiligen Stoel. Hij vergrootte zijn souverein gebied met het Vorstendom Neufchatel en de landen Julenberg en Hohenstein.
Koning frederik willem I vermeerderde zijn leger tot 100,000 man, en daarmede, benevens den slag van Pultowa, verkreeg hij de gewenschte gelegenheid om de Zweden bijna geheel uit Duitschland te verdrijven; en de vrede van 1720 verzekerde hem, met eene som van 2,000,000 kroonen, de bezitting van het naar zijnen kant gelegen Pommeren, de fortres Stettin, en de eilanden Usedom en Wollin; belangrijke eigendommen, als makende Pruissen meester van een' der monden van den Oder, alzoo de Oostzee voor deszelfs handel openende. Deze Koning liet zijnen opvolger na 2,700,000 onderdanen, een inkomen van 13,750,000 gulden, en een leger van 76,000 man.
Frederik II begon zijne regering op eene wijze, wel geschikt om het huis van Oostenrijk te ontrusten door de vrees voor eenen mededinger. Zijn oorlog in Silezië bragt hem dat rijke gewest aan, hetwelk, na de verwoesting, in hetzelve aangerigt, bevatte digt bij de 1,200,000 inwoners, doch dat bij zijnen dood 1,582,000 had, en naderhand 2,048,000 telde.
Hij verkreeg, zonder geweld, de haven van Embden in Oostvriesland, en in 1772 nam hij insgelijks, zonder een zwaard in de hand te nemen, West-Pruissen en het distrikt der Netze, een land, toen meestal woest liggende, doch sedert beter bebouwd, en van groot gewigt, als eene gemeenschap openende tusschen oud Pruissen en Pommeren met Brandenburg. De bezittingen van frederik, toen hij stierf, bevatteden 10,000 vierkante mijlen, 5,800,000 onderdanen, 2,500,000 van welken hij zelf had aangewonnen. Zijn inkomen beliep over de 5,500,000 gulden. Zijne schat-
{==342==} {>>pagina-aanduiding<<}
kist hield bij zijnen dood in over de 33,000,000 in klinkende munt; en in zijne soldij had hij eene uitgelezen armee van tweehonderd-en-zestienduizend man.
Pruissen werd, door de tweede en derde verdeelingen van Polen, vermeerderd met twee nieuwe gewesten, genaamd Zuid-Pruissen en nieuw West-Pruissen, welke bevonden werden te zamen te bevatten meer dan 1,500,000 inwoners.
Frederik willem II won twee en een halve millioen onderdanen aan, maar stierf zonder achting, zonder roem, en, om redenen, boven vermeld, minder rijk, minder magtig dan zijn voorganger.
De tegenwoordige Koning verkreeg zeer schatbare aanwinsten voor Pruissen, zoo lang hij in vriendschap bleef met Frankrijk. Want, schoon de laatste Mogendheid op hem verkreeg haar het Hertogdom Kleef en deszelfs aanhoorigheden af te staan, zoo ontving hij, bij wijze van schadeloosstelling of ruiling, de Bisdommen Paderborn, Hildesheim en Munster, een gedeelte des grondgebieds van Erfurt en Eichsfeldt, benevens zes abdijen en drie kleine keizerlijke steden; verwervende dus 513,000 inwoners in plaats van 133,000, welke hij had afgestaan. Dit alles was ten uitvoer gebragt ondanks de vertoogen van Oostenrijk en al de Vorsten des Rijks.
De Pruissische bezittingen hadden in 1805 eene uitgebreidheid van 15,516 vierkante mijlen, en de bevolking steeg tot 9,640,000 personen. Vier millioenen kende men aan Pruissen toe, twee aan Silezië, en ruim twee aan het Keurvorstendom, Pommeren, Maagdenburg enz. De overschietende anderhalf millioen bevonden zich in de kleine gewesten in Westfalen, Frankenland en Neder-Saksen.
In de ruiling, welke naderhand plaats greep tusschen Pruissen en Frankrijk, won de eerste aanmerkelijk, niet zoo zeer door de inwendige waarde der plaatsen, haar in ruiling gegeven voor Neufchatel, Anspach, Essen, Werden enz., maar meer bijzonder door derzelver lig-
{==343==} {>>pagina-aanduiding<<}
ging, vermits zij de massa der overige Pruissische bezittingen in Duitschland verbonden, stellende Pruissen het gebied in handen over de Elbe en Wezer, de natuurlijke kanalen van haren handel en dien der aangrenzende staten.
In het voorjaar van 1806 werden vredesonderhandelingen geopend tusschen Frankrijk en Engeland, en Lord lauderdale naar Parijs gezonden om dezelven te besturen. In deze onderhandelingen werd op de teruggave van Hanover aan de kroon van Engeland, als een hoofdpunt, gestaan; en buonaparte schikte zich in dit opzigt naar de wenschen van het Britsche Ministerie, niettegenstaande hij het Hanoversche grondgebied had afgestaan aan Pruissen, in plaats van eenige harer provinciën, welke aan Frankrijk waren gegeven. Dit was blijkbare beschimping des hofs van Berlijn.
Het bleek spoedig, dat vijandelijkheden tusschen Pruissen en Frankrijk niet lang meer konden uitblijven; en vijandelijkheden werden smachtend verlangd door het volk van eerstgenoemde rijk. De grootste geestdrift deed zich kennen. Verscheiden steden en landschappen stelden voor, regimenten voor hare eigen rekening te ligten; en de studenten der Universiteit van Halle verzochten verlof om zichzelven tot een regiment huzaren te vormen. De vrede werd geteekend met Zweden, wiens Koning met kracht de oorlogzuchtige voornemens van den Pruissischen Monarch ondersteunde. Lord morpeth insgelijks werd gezonden door Engeland, met eenen bijzonderen last aan het hof van Berlijn, deelende een ontwerp mede van uitgebreider zamenwerking van Zweden, Rusland, Engeland en Pruissen.
Buonaparte was niet onkundig van deze vijandelijke toerustingen, en poogde dezelve met werkzame inspanning te bejegenen. Hij verliet Parijs den 24sten van Herfstmaand, om zich aan het hoofd te stellen zijner legers, die thans in optogt waren naar de

{==344==} {>>pagina-aanduiding<<}
grenzen van Pruissen. Eene laatste en vruchtelooze proef tot vriendschappelijke onderhandeling werd nog gedaan op den 5den van Wijnmaand, toen de beide Monarchen in de hoofdkwartieren hunner wederzijdsche troepen waren; doch de oorlog was onvermijdelijk, en Pruissen gaf een manifest in het licht, de gronden aanwijzende, waarop hij begonnen werd.
Na deze openlijke verklaring maakten zich beide de Vorsten gereed tot een spoedig begin der vijandelijkheden. De Fransche legers naderden Opper-Saksen met drie divisiën, en de veldtogt werd geopend met den slag van Schleitz. De Pruissische armee werd aangevoerd door den Generaal blucher op den regter, en den Prins van hohenloo op den linker vleugel. In dezen veldslag overwonnen de Franschen, zoo als ook in den aanval tegen Grasenthal, onder Generaal lannes, in welk gevecht Prins lodewijk van Pruissen, broeder des Konings, sneuvelde door de hand eens kwartiermeesters van het tiende regiment Fransche huzaren, met wien hij in een bijzonder gevecht was gewikkeld.
De schikkingen der Pruissische legers waren met veel beleid gemaakt; maar, ten gevolge van de snelle bewegingen der Franschen, werden deze schikkingen telkens veranderd. Deze onderscheidene bewegingen waren slechts voorbereidend voor den grooten veldslag, welke daarna bij Jena geleverd werd, plaats grijpende op den 13den van Wijnmaand 1806. De Pruisen noemen het den slag van Jena; maar de Franschen onderscheidden hem in het eerst door den naam van Auerstadt, omdat het daar was, dat het Fransche centrum, onder buonaparte, den aanval deed. Het is niet onopmerkelijk, dat de Pruisen en Franschen den bloedigen strijd van dezen dag door verschillende namen onderscheidden; want zeer eigenaardig mogt dezelve als twee verschillende veldslagen beschouwd worden. Die van Auerstadt begon ten zes ure in den morgen; de ander, te Jena, begon een half uur later. De ruimte tus-
{==345==} {>>pagina-aanduiding<<}
schen beide de slagvelden is meer dan vier (Holl.) mijlen, en beiden eindigden ten voordeele der Franschen.
Buonaparte had onder zich de Maarschalken lannes, ney, augereau en soult, de eerste van welken een begin van het vuur maakte, waartegen de Saksers eenen dapperen weerstand boden. Zij werden aangevoerd door hunnen eigen Generaal; doch de Pruisen werden gekommandeerd door Prins hohenloo, met Graaf tauenzien onder hem. De Generaal blucher was met eene reserve van vijftienduizend man aan den gang te Capellendorf, waar het gevecht over half vier ure in den achtermiddag eindigde. Auerstadt is drie (Holl.) mijlen van Naumburg. De Koning van Pruissen en de Hertog van Brunswijk, met derzelver armee, plaatsten zich tusschen de dorpen Poppelt, Trutchwitz en Rehhausen. De eerste aanval, van de zijde der Pruisen, geschiedde door den regter vleugel onder den Graaf wartensleben, wiens aangrijpen met aanmerkelijk voordeel ging gepaard; doch hij werd naderhand genoodzaakt deze voordeelen te laten varen. Buonaparte en de Koning van Pruissen stonden niet over elkander, vermits het centrum der armee van den eersten in gevecht was te Jena, en dat van den laatsten te Auerstadt.
Weinige dagen vóór den slag was het blijkbaar, dat de Pruissische armee te zeer uitgebreid was; zij trok zich van beide vleugels te zamen, bewegende zich nader naar het centrum. Door deze beweging viel zij in de fout van een tegengesteld uiterste; en aan dit ongeluk mag de gemakkelijkheid worden toegekend, met welke de Franschen hare flanken overvleugelden. Het was dezelfde noodlottige omstandigheid, die den slag van Presburg besliste; want thans lieten de Pruisen den Franschen toe, eene gelijke manoeuvre tegen hen in het werk te stellen, als den Oostenrijkers in dezelfde maand en bijna op denzelfden dag des vorigen jaars de neerlaag deed lijden. Op dit voordeel was bij de Franschen gerekend, alvorens met de Pruisen aan den gang te

{==346==} {>>pagina-aanduiding<<}
zijn; en eene zekere mate van besluiteloosheid, die het leger der laatsten verlamde in het beslissende oogenblik, opende den weg tot die overhoopwerping, welke het gevolg werd.
Er bestond eene aarzeling onder de bevelhebbers, of men aanvallen, dan den aanval der Franschen zou afwachten. De slagorder werd niet algemeen goed gevonden; en men zegt, dat eene betere werd aan de hand gedaan door eenen Generaal van de hoogste onderscheiding in de Pruissische armee, met zamenwerking van eenen Saksischen artillerist van groote voortreffelijkheid. Schoon sommige der oorzaken, welke tot de rampen van dezen dag bijdroegen, wel nimmer zullen bekend worden, loopt het nogtans den minst scherpzigtigen in het oog, dat het aan eenheid van plan van werking voor zulk een groot en magtig ligchaam ontbrak. Men zegt, dat op den morgen van den slag, toen een dikke mist de aanvallen der Franschen begunstigde, het plan zeer wezenlijk veranderd werd door den Hertog van Brunswijk, en daardoor vele verwarring ontstond in de eerste oogenblikken. De wanorde, waarin de Pruissische infanterij gebragt werd door deze nieuwe wijze van aanval, maakte eenen terugtogt op de reguliere en ordelijk overwonnen armee, na den slag, volstrekt onmogelijk. Het was eene volslagen deroute, welke de ongelukkige Pruissische krijgslieden in den toestand bragt, om door de overwinnende Fransche ruiterij neergehakt te worden, als het koorn door de sikkel. Het verlies was, volgens de Fransche opgaven, tusschen de dertig- en veertigduizend krijgsgevangenen, waaronder twintig Generaals, dertig vaandels, driehonderd stukken geschut, en verbazende magazijnen. De gesneuvelden en gewonden werden geschat op vijf-en-twintigduizend. Meer dan veertien dagen na den slag, lagen de lijken der verslagenen, onbegraven, in hoopen opeengestapeld, als zijnde de naburige dorpen gezamenlijk verbrand of verwoest.
(Het vervolg hierna.)





{==347==} {>>pagina-aanduiding<<}

Iets, over de Arabische paarden.

(Overgenomen uit eenen Brief van den Heere rousseau, Consul-generaal van Frankrijk, te Aleppo, aan den Heere jouannin, Consul-generaal van Frankrijk, te Memel.)

Wady Djébab, Maandag 5 Dec. 1808.

- Zeer menigvuldig zijn de hazen in de woestijn, en zeer goed om te eten; ruim twintig zijn er van daag gevangen. Daartoe had men zich bediend van eenen valk en eenen jagthond, welken ik, eenige dagen verleden, van eenen Anazé (*) gekocht had; doch zij konden hen niet achterhalen, hoewel zij veel vlugheid en zucht voor de jagt vertoonden. De Egueils (†), beter afgerigt, hebben, even als gisteren, velen met stokken doodgeslagen.
Omtrent den middag hebben wij onverwacht onze Vedettes zien terugkomen, die ons de verschijning van eene bende Gazous (§) boodschapten; er nevens voegende, dat zij zich verbeeld hadden, onder dezelve den beruchten el-berdje te onderscheiden, een Neger van reusachtige gestalte, en Kapitein van de lijfwacht van het opperhoofd der Wehabis. Oogenblikkelijk verspreidde dit berigt den schrik onder de karavane. Straks bereidt elk zich tot den strijd; de standaarden worden ontrold, de lonten ontstoken; alle de Ridders, met hunne lansen gewapend, scharen zich in slagorde, en de woestijn weergalmt van krijgszangen, Heroubié genaamd. De banditen, intusschen, zijnde in kleinen getale, durfden den slag niet wagen; ijlings zagen wij hen op de vlugt slaan, en weldra was onder ons de rust hersteld.
Zoo aanstonds noemde ik de Vedettes; ik moet u berigten, welk slag van volk deze lieden zijn. Men zegt, dat zij uit Chamié (§§) afkomstig zijn. Zij kennen de woestijn door en

{==348==} {>>pagina-aanduiding<<}
door, en kunnen, als zoodanig, Lootsen van het Vasteland genoemd worden. Vanhier dat de Egueils hen niet kunnen missen; zij huren hen, om de karavanen vooruit te gaan, en dezelve te geleiden langs veilige wegen, en op welke men genoegzame versch water-plaatsen aantreft. Deze Arabieren, Délile genaamd, zijn, over het algemeen, scherp van gezigt, en rijden op vlugge kameelen, zijnde, zoo als ik denk, drommedarissen. Getrouw, daarenboven, en zeer verknocht aan de genen, die hen bezoldigen, weten zij somtijds hun het lastig ontmoeten van de gaarders der tolregten te doen vermijden, door dezelven valsche berigten op de mouw te spelden, of door het nemen van bedriegelijke omwegen.
Verscheiden Anazés, vrienden van onze Egueils, in onze karavane gekomen zijnde, hebben mijne paarden bezien. Slechts één derzelven behaagde hun; het is de graauwe, welken gij in Perzië hebt gezien, en die van een voortreffelijk ras is. Vervolgens verzocht hebbende om het te mogen berijden, bewilligde ik er in. Niet minder bekoorden hen zijne snelheid, gezeggelijkheid, en de vlugheid zijner bewegingen. Zij wilden het paard koopen; ligt begrijpt gij, echter, dat ik er niet van wilde scheiden. Op mijne benrt vroeg ik hun, of zij een-schoon merriepaard voor mij te koop hadden? ‘Hoe veel hebt gij er voor over?’ vroegen zij. ‘Duizend piasters,’ was mijn antwoord. Hierop begonnen zij te lagchen, en verzekerden mij, dat ik beneden de drieduizend piasters geen zulk merriepaard zou kunnen koopen, als ik verlangde.
Voor het overige, mijn vriend, kan u niet onbekend wezen, hoe sterk de Arabieren aan hunne merriepaarden verknocht zijn; men kan zeggen, dat zij dezelven even lief hebben als hunne vrouwen; en er is misschien geen Arabier, die de zijne niet in zijne tent laat slapen, midden onder zijn huisgezin, welk het dier even zorgvuldig oppast, alsof het een geliefd kind ware.
‘De edelste overwinning,’ zegt buffon, ‘welke de mensch ooit behaald heeft, is dat fier en moedig dier (het paard), hetwelk met hem de vermoeijenissen des oorlogs en den roem der krijgsgevechten deelt.’ Doch de Arabieren bezitten, onder alle volken der wereld, de schoonste paarden, die er het meeste werk van maken, en dezelve op al de bewegingen en zwenkingen der rijschool best weten af te

{==349==} {>>pagina-aanduiding<<}
rigten. En, inderdaad, in het diepste hunner woestijnen moet men zich begeven, om over de voortreffelijkheid der rassen te oordeelen, dezelve te leeren kennen, en ze op hunne juiste waarde te schatten. Vanhier, dat, ten allen tijde, de Perzische en Indische Vorsten getracht hebben, deze rassen in hunne heerschappijen te vermenigvuldigen. Sinds ettelijke jaren is dezelsde smaak doorgedrongen tot de Europesche Vorsten, die overal de beroemdste laten opkoopen.
In het algemeen zijn de Arabische paarden teeder, doch gehard tegen de vermoeijenissen van lange togten, wel geevenredigd, tenger, vlug, en verbazend snel in het draven; hebbende voorts zeer weinig buik, kleine ooren en een' korten staart. Deze zijn de onderscheidende kenmerken, aan welke zij kunnen onderkend worden. Bijkans altijd zijn zij zonder nukken, en zoo zacht van aard, dat zij zich van vrouwen en kinderen laten behandelen, en, te gader met de andere beesten, stil en bedaard in de vlakten rondloopen; ook worden zij doorgaans zonder zadel bereden, en door een' eenvoudig' halster bestuurd. Wijders kunnen zij lang dorst verdragen, en worden, gemeenlijk, met kameelmelk gevoed. Eindelijk zal ik er nog nevens voegen, dat hun slechts eene geringe portie wordt toegedeeld, dat zij niet behoeven beslagen te worden, vermits zij in de woestijn niet dan effene oppervlakten en zelden een' steenachtigen grond ontmoeten.
Zie hier intusschen de vereischten, welke door de Arabieren in een paard, om volmaakt schoon te zijn, gevorderd worden: een boogachtige hals; regte ooren, en met de boveneinden bijkans elkander rakende; een klein, maar langwerpig hoofd; groote en ronde oogen; breede onderkaken; een dunne snoet; welgespletene neusgaten; een niet te dikke buik; fijne pooten; korte hielen; breede en harde hoeven; een breede borst, en het kruis smal. Ten aanzien van de twee laatste hoedanigheden drukken de Anazés zich aldus uit: ‘Bewaar en bemin het paard, hetwelk de borst van een leeuw en het achterste van een wolf heeft.’ In de merrien vorderen zij intusschen, dat ook het kruis breed en een weinig verheven zij.
Voor het overige, wanneer het paard de drie schoonheden van hoofd, hals en kruis bij elkander bezit, beschouwen zij het als volmaakt. Zeer kort en krachtig wordt dit door horatius uitgedrukt in den volgenden dichtregel:

{==350==} {>>pagina-aanduiding<<}


‘Quod pulchrae clunes, breve quod caput, ardua cervix.’ 

Bij dit alles, mijn vriend, moet gij nog weten, dat de Arabieren de gewoonte hebben, het geslachtregister der onderscheidene rassen zorgvuldig te bewaren, en, om derzelver edelheid en oudheid te bewijzen, getuigschriften laten opstellen. Zie hier de echte kopij van zulk een getuigschrift, hetwelk ik ben magtig geworden, en waarin uwe nieuwsgierigheid, vermoed ik, belang zal stellen.
‘In den naam van den barmhartigen en goedertierenen God, van wien wij alle hulp verwachten. - De Profeet zegt: nimmer zal mijn volk zamenspannen, om de dwaling staande te houden.
Wij ondergeteekenden verklaren voor den hoogsten God, verzekeren en getuigen, zwerende bij ons lot, onze fortuin en onze gordels, dat de kastanjebruine merrie, aan het voorhoofd met eene witte kol geteekend, en hebbende een' witten voor- en achtervoet, van edele voorouders afkomstig is, zoo wel aan vaders als aan moeders zijde, door drie onmiddellijke en achtereen volgende geboorten; dat het met er daad geboren is uit een Seglaaouié merriepaard van al-cazran, van Nedjed, en uit een' hengst van het ras van Chouéyman Elsebbah; en dat het de hoedanigheden dier merriepaarden vereenigt, van welke de Profeet spreekt, als hij zegt: hare buiken zijn schatten, en hare ruggen zetels der eere.
Gerugsteund door de getuigenis onzer voorouderen, getuigen wij, op ons lot en op onze fortuin, dat de bewuste merrie van adelijke afkomst is, en zoo zuiver als de melk; dat zij vermaard is door hare vlugheid en snelheid in het draven, bekwaam om den dorst geduldig te verdragen, en gewoon aan de vermoeijenissen van lange togten. In getuigenis hiervan hebben wij de tegenwoordige verklaring gedaan, volgens hetgene wij zelven gezien en vernomen hebben. God is de beste getuige.’
Hierop volgen de zegels van hen, die het getuigschrift hebben gegeven.
De Arabieren, hartstogtelijke liefhebbers van paarden, bezitten verscheiden verhandelingen over de kunst om dezelve op te kweeken, en hen te behandelen in de onderscheidene ziekten, aan welke zij onderhevig zijn. Het meest bekende

{==351==} {>>pagina-aanduiding<<}
dier schriften voert tot titel: Beginsels der Paardenkunst, en over de wetenschap der Paardenartsenijkunde. Ali, schoonzoon van mahomet, wordt voor den schrijver gehouden; en ik heb er mij een exemplaar van weten aan te schaffen. Ik ben voornemens, indien mijne bezigheden het toelaten, het werk in het Fransch te vertalen, en het te laten drukken.
Intusschen geloof ik dezen brief niet beter te kunnen eindigen, dan met eene optelling van de vermaardste rassen der Arabische paarden: 1. Kuheil. 2. Djelfy. 3. Scydi. 4. Ménaki. 5. Seglavoui. 6. Deydjan. 7. Hemdan. 8. Richan. 9. Soueyti. 10. Eubeyan. 11. Behdan. 12. Fezeidjan. 13. Hedban. 14. Toeyssan. 15. Wednan. 16. Chouéyman Elsebbah. 17. Mucherref. 18. Abou Erkoub.

Louiza Venoni.

Eene Italiaansche Geschiedenis.

Wannee wij het geluk, hetwelk in de hoogere standen der zamenleving wordt genoten, onpartijdig berekenen, zullen wij, ongetwijfeld, verbaasd staan, aldaar geenerlei natuurlijk gevod en zoo weinig wezenlijke voldoening te ontmoeten. De lieden naar de mode, de wellustelingen van den hoogen toon zullen bekennen, in oogenblikken van bedachtzaamheid, hoe vele smarten zich onder hunne genietingen gemengd hebben, en dat zij, vreesden zij niet zich belagchelijk te zullen maken, door de betrachting der deugd hunne vermaken aanmerkelijk zouden hebben kunnen verhoogen.

Sir eduard, met wien ik de eer had te Florence kennis te maken, bezat een karakter, verre verheven boven hetgene, gemeenlijk, de rijke Engelsche reizigers kenmerkt. Zijne historie was bekend bij sommigen zijner landgenooten, welke toenmaals in Italië zich bevonden; en één van hen, die bij wijlen over iet anders dan schilderijen en muzijk wist te praten, verhaalde mij de volgende bijzonderheden.
Al vroeg begon Sir eduard zijne reizen; kort na zijn vertrek (uit Engeland) vernam hij het overlijden van zijnen vader; dit stelde hem in het bezit van een groot vermogen. Met het geluk van het bezit paarde hij alle de neigingen der jeugd om het te genieten; altijd prachtig en somtijds ver-
{==352==} {>>pagina-aanduiding<<}
kwistende, was hij, echter, nimmer belagchelijk in zijne verteringen, en, hoewel hij bekend stond voor een man van vermaak, gaf hij meer voorbeelden van edelmoedigheid dan van dwaasheden. Met opzigt tot het aanzien en de achting, welke zijn karakter had verworven te midden van de dwalingen der jeugd, werd hij geacht veel verpligting te hebben aan de verkeering met eenen edelman, zijnen Akademievriend, die hem bij den aanvang zijner reizen verzelde. Tot zijn ongeluk, werd die heer, wiens vriendschap hem zoo nuttig geweest was, te Marseille van eene zware ziekte aangetast, wier gevolgen hem noodzaakten ter zee terug te keeren; hij scheidde dan van Sir eduard, die alleen zijne reis voortzette.
Op zekeren dag, als hij eenen berg in Piemont afreed, verkoos hij, ondanks de gevaarlijkheid van den weg, door een vooroordeel, aan zijnen landaard eigen, zijn Engelsch rijpaard boven eenen Italiaanschen muilezel; het dier deed een' verkeerden stap, viel, en sleepte, in dien val, zijnen ruiter mede. Sir eduard's knechts namen hem op, die naauwelijks eenige teekens van leven gaf; in haast maakten zij eene rosbaar, en droegen hem naar het naaste huis; het was dat van eenen boer, wiens woning welgesteldheid aankondigde. Eenige buren, aldaar verzameld, hielden eenen velddans voor de deur, toen Sir eduard hun vermaak stoorde. Het natuurlijk medelijden, welk zijn toestand moest verwekken, werd in aller hart ontstoken, doch vooral in het hart des eigenaars van het huis, venoni genaamd; hij haastte zich om den vreemdeling van het noodige te verzorgen, en, met behulp van zijne dochter, die, met alle teekens van de levendigste aandoening, den dans had verlaten, bragten zij welhaast Sir eduard tot zichzelven, en terug in het leven.
Eene hevige koorts was het gevolg van dit ongeluk; doch zij verminderde spoedig, en binnen de veertien dagen was hij in staat, in het gezelschap van venoni en diens dochter te verschijnen. Sir eduard kon niet nalaten eenige verwondering te betuigen over het beschaafd verstand en de kieschheid, welke hij in de verkeering met louiza bespeurde. Haar vader verhaalde hem, dat zij was opgevoed in het huis eener dame, die, door de vlakte rijdende, in zijn huis nachtverblijf had gezocht, in denzelfden nacht als zijne dochter geboren werd: zij begeerde, dat het kind naar haar zou ge-
{==353==} {>>pagina-aanduiding<<}
noeind worden. ‘Na het overlijden mijner vrouwe,’ voegde er venoni nevens, ‘nam zij louiza tot zich, en deed haar verscheiden kundigheden verkrijgen, die haar hier van geen nut zijn. Maar mijne dochter bezit geene ijdelheid; zij veracht haars ouden vaders eenvoudigheid niet; zij wil hem niet verlaten, en ik hoop haar weldra bij mij te zullen vestigen.’ Sir eduard had gelegenheid, louiza nader te leeren kennen, en over de waarheid van haar vaders verhaal te oordeelen. De muzijk en de teekenkunde waren de twee kunsten, in welke zij de meeste vorderingen had gemaakt, en Sir eduard was in dezelve meer dan gemeen bedreven. Niet onaangenaam was het louiza, dat zij hare stukken hoorde prijzen; en venoni's concerten, toen zijn gast in staat was, daaraan te kunnen deel nemen, waren niet meer hetgene zij voormaals geweest waren: venoni's fluit was de beste van de vallei; zijne dochters luit overtrof dezelve, en Sir eduard was een meester op de viool. Maar het waren de gesprekken tusschen louiza en eduard, welke men moest hooren! Zij waten van eene verhevene soort: kunde, smaak en gevoel heerschten
aldaar beurt om beurt. Sinds lang was louiza daarvan verstoken geweest; en, te midden van de onkunde der vallei, vond zij groot vermaak in dezelve te voeren: en moesten zij niet in waarde verdubbelen in den mond van Sir eduard, wiens gestalte eene der beminnelijksten was, welke ik ooit gezien heb? De trekken van zijn gelaat waren een gelukkig mengsel van levendigheid en gevoeligheid; en indien zijne ziekte het uitwerksel der eerste uitdrukking eenigzins had verminderd, de tweede had zij merkelijk verhoogd. Niet minder verleidende was louiza, eduard konde haar niet zonder eene teedere belangstelling zien, welke hij in het eerst aan een gevoel van dankbaarheid toeschreef. Deze belangstelling levendiger wordende, trachtte hij dezelve te overwinnen, door zich zijnen toestand te herinneren, en de verpligting, onder welke hij lag. Te zwak, nogtans, waren zijnen pogingen, en zijne drift, verre van te verminderen, werd er te heviger door. Slechts één middel was er voor zijnen hoogmoed overig om die drift te voldoen: hij beschouwde het als laag en zijns onwaardig. Maar eduard was de slaaf eener wereld, welke hij verachtte, onderworpen aan gebruiken, welke hij dikmaals veroordeeld had. Eindelijk, na de zaak bij zichzelven bepleit te hebben, be-
{==354==} {>>pagina-aanduiding<<}
sloot hij, eene proeve te nemen, indien het mogelijk ware, aan de dochter van venoni niet meer te denken, of - de banden der dankbaarheid en de wetten der dengd te vergeten. Wat louiza aangaat, die op de kracht dier beide gevoelens vertrouwde, zij openbaarde hem een gewigtig geheim, waarmede zijn geluk gemoeid was: het was op eenen avond dat zij met hun beiden gemuziseerd hadden, in venoni's afwezigheid. Zij nam hare luit, en speelde eenen korten treurzang. ‘Dezen zang,’ zeide zij, ‘heb ik ter gedachtenis van mijne lieve moeder gemaakt;
niemand anders dan mijn vader heeft dien gehoord; ik speel dien somtijds, wanneer ik alleen en in eene zwaarmoedige luim ben; waarom ik het thans gedaan heb, weet ik niet.... Maar helaas! heb ik dan geene redenen tot droefheid?’... Sir eduard drong haar, die redenen hem te melden. Na een weinig aarzelens, vertrouwde zij hem hare bekommeringen: haar vader was voornemens, haar uit te huwelijken aan den zoon eens rijken landmans; maar de opvoeding en manieren van haren minnaar waren zeer gemeen; zoo sterk had zij zich tegen deze echtverbindtenis verklaard, als het gevoel van pligt en de zachtheid van haar karakter toelieten; maar venoni was onverzettelijk omtrent dit huwelijk, en wilde het binnen kort doen voortgaan. ‘Hoe ongelukkig maakt mij dit besluit!’ vervolgde louiza: ‘In het huwelijk te treden met iemand, dien men niet kan beminnen! Aan zulk een man voor zijn geheele leven zich te verbinden!... ô God!’... Te zwaar voor Sir eduard's krachten was deze gelegenheid; hij vatte louiza's hand, en, dezelve vurig drukkende, zeide hij tot haar, dat het heiligschennis was, aan zulk eene verbindtenis te denken, prees hare schoonheid, verhief hare deugd, en eindigde met te zweren, dat hij haar aanbad. Louiza hoorde hem met een gevoel van vermaak, welk haar blozen niet geheel ontveinsde. Eduard, hare gemoedsbeweging ziende, bediende zich van dit gunstig oogenblik, sprak van de hevigheid zijner drift, van de nietsbeduidendheid der huwelijksplegtigheden, van het onvermogen eener wettige verbindtenis, van de eeuwige duurzaamheid der verbindtenissen, op de liefde gegrond, en bezwoer haar eindelijk, met hem te vlugten, en in het genot van het streelendste geluk hare dagen te slijten. Sprakeloos was louiza op dezen voorslag; zij konde hem deswege

{==355==} {>>pagina-aanduiding<<}
geene verwijten doen, hoewel haar hart er diep van gegriefd was; haar éénig antwoord waren eenige stille tranen, die hare oogen ontsnapten; naauwelijks had zij den tijd, dezelve voor haren vader te verbergen, die op dit oogenblik binnen trad, verzeld van zijnen aanstaanden schoonzoon. Het was een man zoo als louiza dien had afgebeeld: lomp, onkundig, wiens voorkomen en manieren even laag waren. Maar venoni, hoewel, door zijne opvoeding, verre boven zijne buren verheven, beschouwde hem zoo als de arme den rijke doet, met blinde verwondering, het oog sluitende voor zijne gebreken. Hij nam zijne dochter ter zijde, zeide haar, dat hij haar haren aanstaanden echtgenoot aanbood, er nevens voegende, dat hij voornemens was, hen binnen eene week te vereenigen. Louiza ging in hare kamer; 's anderen daags belette haar eene ongesteldheid uit te gaan. Eduard had zijn woord gegeven met venoni eene wandeling te doen; voor dat hij uitging, nam hij zijne viool, en speelde eenen treurzang, die van louiza gehoord werd. Tegen den avond ging zij uit, om harer droefheid den vrijen teugel te vieren; zij hield stil op eene eenzame plaats, door eenige populieren belommerd, aan den rand van een beekje, welk door de vallei vloeide. Een nachtegaal zette zich neder op derzelver takken, en begon zijn gezang. Louiza zat op den verdorden stam van een' ouden boom, met het hoofd op haren arm rustende, en vierde harer droef heid bot. De vogel, door het geraas van verhaaste schreden verschrikt, verliet zijne zitplaats; louiza stond op, het aangezigt met tranen bedekt, en, zich omkeerende, zag zij... Sir eduard! Zijn gelaat vertoonde zijne voorgaande kwijning; haar bij de hand vattende, sloeg hij een oog naar den grond, waarin eene diepe verslagenheid te lezen was, en scheen eenige oogenblikken onbekwaam,
zijne gewaarwordingen uit te drukken. ‘Gij zijt niet wel, Sir eduard,’ zeide louiza met eene zwakke en bevende stem. - ‘Ik ben inderdaad ziek,’ antwoordde hij; ‘maar de ziekte zit in het hart; ik ben ongeneeslijk: ik heb inbreuk gemaakt op de wetten der herbergzaamheid, op de heilige pligten der dankbaarheid; ik heb om mijn geluk durven wenschen, mijn verlangen daarnaar betuigen, hoewel het hart mijner weldoenster er door gegriefd werd: ik wil er eene strenge boete voor doen. In dit oogenblik, louiza, verlaat ik u. Ik zal ellendig worden; maar gij,

{==356==} {>>pagina-aanduiding<<}
gij zult in vrede leven, en gelukkig zijn door het volbrengen van uwe pligten jegens uwen vader! gelukkig, misschien, in de armen eens echtgenoots, die, in het bezit van zulk eene vrouw, de kieschheid, de gevoeligheid kan leeren kennen... Wat mij aangaat, in mijn vaderland zal ik van nieuws mij bevinden midden onder de luidruftige tooneelen en de laffe vermaken der wereld, het geluk, welk ik hier genoot, indien het mogelijk zij, half vergeten, en met eene soort van gelatenheid het leven dragen, dat leven, welk ik mij verbeeld had, bij u zoo streelend aangenaam te kunnen slijten!’ Louiza's tranen waren haar éénig antwoord. Thans verscheen Sir eduard's rijtuig. Hij haalde twee portretten uit zijn' zak; het eene was van louiza, door hemzelven gemaald: hetzelve aan eene keten om zijnen hals hangende, kuste hij het, en stak het in zijnen boezem. Het andere hield hij in zijne hand: ‘Dit,’ zeide hij, ‘indien louiza het wilde aannemen, zou haar hem kunnen herinneren, die eens haar beleedigde, doch die nimmer zal ophouden haar te beminnen; misschien zal zij het zonder toorn kunnen aanschouwen, wanneer het origineel niet meer zijn zal, en dit hart, niet meer voor de liefde kloppende, zal opgehouden hebben te lijden!’ - Op deze woorden was louiza te ondergebragt; zij bloosde, verbleekte, en riep: ‘ô Sir eduard! wat wilt gij van mij?’ Hare zwakheid en ontroering te baat nemende, greep bij driftig hare hand, trok haar naar zijn rijtuig, deed haar daarin klimmen, en, de paarden oogenblikkelijk uit alle hunne magt dravende, verloren zij welhaast den heuvel uit het gezigt, waarop de kudden van den ongelukkigen venoni weidden.
Louiza's deugd was bezweken; maar de kieschheid harer gevoelens en hare liefde voor het goede waren niet vernietigd: noch haars verleiders geloften van eeuwige getrouwheid, noch de bestendige en eerbiedige oplettendheden, welke hij op de reize naar Engeland voor haar droeg, waren in staat, den zielsangst te verligten, welken zij door het herdenken aan het verledene en het voorstellen van haren tegenwoordigen toestand leed. Een sterk gevoel had eduard van louiza's bekoorlijkheden en droefenissen; zijn hart was niet berekend voor het volhouden van de rol, welke hij had aangenomen; te vatbaar was hij nog voor de ware liefde: het medelijden, de wroegingen.... veelligt zouden deze ge-
{==357==} {>>pagina-aanduiding<<}
waarwordingen zijn verdwenen, indien hij een gewoon gedrag, heftige driftvervoeringen en verwijten, had ontmoet; maar het diepe en stille hartzeer zijner vriendinne versterkte zijne verknochtheid: nooit verweet zij hem hare rampen met woorden; nu en dan spraken eenige tranen voor haar; doch, weldra het vermogen hervattende om dezelve te bedwingen, was hare luit alleen, door derzelver treurige toonen, de tolk harer droefheid.
Bij zijne komst in Engeland, bragt eduard louiza naar een zijner landgoederen, alwaar zij met al de oplettendheid werd behandeld, welke gemeenlijk aan eene echtgenoote wordt bewezen: zelfs zoude zij eene uitgebreider magt kunnen oefenen, dan die aan de vrouw wordt toegestaan; doch, verre van eduard's beleefdheid en edelmoedigheid te misbruiken, weigerde zij zelfs, dat op hare equipage wapens geplaatst werden, welke eenen levensstand konden herinneren, dien zij wenschte voor altoos te verbergen, en, indien het mogelijk ware, te vergeten. Hare boeken en hare muzijk waren haar éénig vermaak, indien men dien naam moge geven aan eene bezigheid, die, voor eenige oogenblikken, hare droefheid opschortte, door haar van hare wroegingen te verwijderen, die niet weinig verzwaard werden door het herdenken aan haren vader, verlaten in zijnen ouderdom, zuchtende onder zijne eigen rampen en den toestand zijner dochter. Te veel edelmoedigheids bezat eduard, dan dat hij aan venoni's lot niet zou gedacht hebben: om het ongelijk, hem aangedaan, eenigzins te vergoeden, had hij een middel willen te werk stellen, hetwelk echter niet dan voor lage zielen tot eene vergoeding kan verstrekken, maar voor den man van eer een hoon is. Eduard kon, derhalve, zijn oogmerk niet bereiken: hij vernam, dat venoni, kort na de schaking van zijne dochter, zijne woonplaats had verlaten: zijne buren verhaalden, dat hij onderweg, in een Savooisch dorp, overleden was. Met de levendigste en grievendste droefheid vernam zijne dochter deze tijding: haar hartzeer weigerde, een tijdlang, alle vertroosting. Sir eduard, wiens geweten hem zelf veroordeelde, verdubbelde zijne teederheid en oplettendheden, om haar leed te verzachten; en, nadat de eerste aandoeningen eenigzins bedaard schenen, bragt
hij haar naar Londen, in de hoop, dat voorwerpen, die nieuw voor haar waren, zouden medewerken, om

{==358==} {>>pagina-aanduiding<<}
hare gedachten eene andere wending te doen nemen. Te veel kieschheids bezat Sir eduard, om geen gevoel te hebben van louiza's droefheid; dezelve vermeerderde nog zijne liefde, en deed zijne teedere zorgen in eene soort van eerbied veranderen; hij huurde een huis, afgescheiden van het zijne, en behandelde haar met al de onderscheiding eener zuivere verknochtheid. Vruchteloos, echter, waren alle zijne pogingen om haar te vertroosten en hare gedachten af te leiden: louiza gevoelde al het verschrikkelijke van haar vergrijp, hetwelk zij beschouwde als niet slechts de oorzaak van haar verderf, maar ook van haars geliefden vaders dood.
Bij zijne komst in Engeland vond Sir eduard zijne zuster gehuwd aan een man van groot vermogen en hooge geboorte. Hij had haar getrouwd, omdat zij eene der schoonste vrouwen van Londen was, en onder zijne vrienden als zoodanig bekend. Zij had hem verkozen, omdat hij de rijkste harer aanbidderen was. Zij leefden zoo als lieden van hunnen rang doorgaans leven, met een ontzaggelijk inkomen bezwaard, zonder ware vreugde te midden van aanhoudende vrolijkheid. Zoo strijdig was dit tooneel met het denkbeeld, welk Sir eduard zich gevormd had van de ontmoeting, welke hem bij zijne bloedverwanten en vrienden zou bejegenen, dat hij eene aanhoudende bron van wansmaak vond in de verkeering met zijns gelijken; hunne zonderlinge gesprekken waren zonder verhevenheid, hunne denkbeelden beuzelachtig, hunne kundigheden oppervlakkig, verzeld van al den trots der geboorte en de baldadigheid des rijkdoms; laag waren hunne beginsels, en hun verstand bekrompen; in hunne gewaande genegenheden vertoonde zich niets anders dan ontwerpen van eigenbaat, en hunne vermaken waren even valsch als hunne gevoelens.
In de verkeering met louiza ontmoette hij gevoel en waarheid; haar hart was het éénige, dat waarlijk deel nam in zijn lot. Zij bemerkte Sir eduard's terugkeeren tot de deugd, en gevoelde al den prijs zijner liefde. Somtijds, wanneer zij hem treurig zag, deed zij haar best om de trekken van zijn gelaat een vertoon van vrolijkheid te doen aannemen, die hem niet meer natuurlijk was, en deed hare luit levendige en vrolijke in plaats van treurige toonen slaan; doch haar hart werd verscheurd door de poging, welke zij deed om hare eigen smart te verbergen. Te zwak om aan

{==359==} {>>pagina-aanduiding<<}
zoo diepe gemoedsbewegingen langen tijd tegenstand te bieden, verloor louiza hare krachten; de slaap begaf haar; de glans harer oogen verdoofde; hare bleeke wangen verloren derzelver frischheid. Sir eduard merkte deze ontrustende toevallen met diepe wroeging; dikmaals vervloekte hij de valsche denkbeelden van vermaak, die hem het verderf van een onschuldig meisje als een roemrijk bedrijf hadden doen beschouwen; dikmaals zoude hij van zijnen leeftijd wel hebben willen afsnijden de twee maanden, welke hij in de woning van venoni had doorgebragt, ten zij hij het geluk aan het huisgezin konde wedergeven, welks teedere zorgen en vertrouwelijke goedheid hij met de verraderij en wreedheid eens moordenaars had betaald.
Op zekeren avond, als hij bij louiza in de spreekkamer zat, werd zijn hart getroffen door de toonen van een orgel op de straat; zijne vriendin ontroerde insgelijks: het lied, welk het speelde, was uit haar vaderland. Sir eduard gaf bevel, dat de orgelspeler in de zaal zou gebragt worden; hij kwam, en bleef staan, leunende tegen de deur. Eerst speelde hij een of twee levendige en vrolijke airtjes, op welke louiza in hare kindschheid dikmaals gedanst had; de herinnering hiervan deed haar tranen storten. De muzikant hield stil, en begon een' korten treurzang.... Het was het lied, op het overlijden van hare moeder gemaakt! Louiza, buiten zichzelve, streeft waggelende naar den vreemdeling.... deze werpt eensklaps zijnen hoed ter aarde, rukt het zwarte lint weg, welk hem onkenbaar maakte, en.... louiza herkent haren grijzen vader! Zij maakt eene beweging om hem te omhelzen: venoni keert zich driftig om, en wil haar in zijne armen niet ontvangen; maar de natuur is sterker dan zijn misnoegen, en, terwijl zijne tranen vloeijen, drukt hij zijne schuldige dochter tegen zijn hart. Sir eduard zag hem aan met verbaasdheid en ontsteltenis. ‘Ik kom niet hier,’ sprak venoni, ‘om wraak te oesenen over nwe beleedigingen: want ik ben oud, arm en ongelukkig! Ik ben gekomen om mijn kind te zien, haar te vergeven, en te sterven! Toen wij elkander voor de eerste maal zagen, Sir eduard, was het anders met ons gesteld! Gij hebt ons gevonden deugdzaam en gelukkig; wij dansten, wij zongen, geen treurig hart woonde in de vallei: toen wij u zagen, staakten wij zang en dans; gij waart

{==360==} {>>pagina-aanduiding<<}
een ongelukkig lijder, en wij hadden medelijden met u!... Sinds dien dag is de fluit niet in de vallei gehoord; droefheid heeft bijkans den armen venoni in het graf gestort, en zijne buren, van welke hij bemind werd, hebben hunne vrolijkheid verloren. Intusschen, hoewel gij ons geluk ons ontroofd hebt, schijnt gij zelf niet gelukkig te zijn. Wat is de reden, dat gij, te midden der grootheid, welke u omringt, treurige en ontstelde oogen ter aarde slaat? Wat is de reden, dat dit arme meisje, ondanks de kostbare kleederen, met welke zij bedekt is, zoo vele tranen stort?’ ...
‘Zij zal ze niet meer storten,’ riep Sir eduard; ‘gij zult gelukkig en ik regtvaardig zijn! Vergeef, mijn eerwaardige vriend, de beleediging, welke ik u heb aangedaan; vergeef mij, mijne louiza, dat ik uwe volmaaktheden niet hoog genoeg gewaardeerd heb! Ik heb vrouwen van mijnen rang gezien, dezulken, naar wier hand mijne geboorte mij had moeten doen staan; ik schaam mij over hare ondeugden, ik heb een afkeer van hare zotheden; bedorven van hart zijn zij, met eene gemaakte reinheid, slavinnen der vermaken, zonder, ter verschooning, op hare driften zich te kunnen beroepen, en, eene valsche eer voorwendende, ongevoelig voor de bekoorlijkheden der deugd. Gij, mijne louiza!... Maar ik wil u niet herinneren, hetgene mij uwer toekomende achting minder waardig kan maken; blijf uwen eduard beminnen, die, binnen weinige uren, een heilig merk zal drukken op zijne regten en op uwe liefde: laat, mijne louiza, aan de teederheid eens echtgenoots de herstelling over van den vrede in uw hart, van den bekoorlijken blos op uwe wangen. Wij zullen, voor eenigen tijd, den kring der groote wereld verlaten, en uwen vader naar zijne woonplaats geleiden; onder dat vreedzaam dak zal ik nog eens gelukkig zijn: gelukkig zonder stoornis; want ik zal mijn geluk verdiend hebben. Gezang en dans zullen van nieuws eenen aanvang nemen; van nieuws zal de schalmei door de vallei weergalmen; en onschuld en vrede zullen nog eens in venoni's stulp wonen.’


{==361==} {>>pagina-aanduiding<<}

Satirieke aankondigingen.

Inrigting zonder wedergade. In den Windwijzer, Draaibordstraat, te Parijs.

Basset, gebreveteerd Hofkleêrmaker, vermaard om zijne handigheid, biedt zich aan, spoedig en zeer goedkoop, te keeren de kleederen, mantels, kostumen en livereijen, welke in hunnen ouden vorm niet meer aan het Hof kunnen gedragen worden. Mijneheeren Staatsraden, Ministers, Kerkvoogden, Mannen van den Tabbaard en van den Degen, die in het geval mogen zijn van zijnen dienst te behoeven, kunnen zich met volkomen vertrouwen bij hem vervoegen. De veranderingen, door de omstandigheden bevolen, zullen plaats grijpen overeenkomstig de thans bestaande praktijken; zoodat men uit zijnen winkel met een geheel nieuw uiterlijk kan verschijnen. Hij zal desgelijks ontvangen de Heeren Poëten, mits hunne kleederen niet al te zeer gesleten of versteld zijn: van hen vordert men niets meer, dan, overeenkomstig hunne bekwaamheden, en den arbeid, dien hunne omkleeding vordert, eene Ode, een' Heldenbrief, of zelfs een eindrijm ter omwikkeling van suikergebak enz.
Genoemde basset heeft insgelijks een compleet assortiment van Kostumen om ten Hove te verschijnen, welke hij verhuurt aan de Heeren Land-edellieden, die mogten verzuimd hebben zich van dezelve te voorzien. Hij bezit almede een assortiment van Uniformen, ten dienste van Heeren, die het Kruis van St. Louis komen vragen, uit aanmerking dat zij, sedert vijf-en-twintig jaren, den Koning zoo getrouw als heldhaftig hebben gediend op hunne landgoederen. Men kan dezelve bekomen voor den rang van Kapitein, Kolonel enz. enz. Alles tot een' civielen prijs.

Verloren Goederen.

De dochter van een' Maire in het departement van de Goudkust, oud 17 jaren, heeft gemeend haar dorp te behoeden, tijdens den doortogt der geallieerde troepen, door den Russischen Generaal te gaan smeeken, zich een weinig van zijnen weg te willen verwijderen. Ter bereiking van dit edelmoedig oogmerk, verpligt een paar dagen in het leger te vertoeven, hebben de

{==362==} {>>pagina-aanduiding<<}
soldaten haar een klein vrouwelijk juweel ontstolen, hetwelk zij van hare moeder had, en dat al haar sieraad uitmaakte. Zij is uitermate gevoelig voor dit verlies, daar het haar zal verhinderen te huwen, naardien de vaderlandsche jongelingen weinig ophebben met meisjes, die hare juweelen verliezen, overtuigd dat deze slechte en onoplettende huishoudsters zouden wezen. Zij verzoekt derhalve de genen, die haar eenige aanwijzing omtrent het verlorene zouden kunnen geven, haar dezelve ten spoedigste te willen doen toekomen. Zij, die dit goede werk mogten verrigten, zullen ter belooning het genoegen smaken van te voorkomen, dat eene arme jonge dochter al haar leven jonge dochter blijve.

Nieuwe Uitvindingen.

Mejufvrouw kabaal, gepatenteerd, haast zich het geëerd publiek te berigten, dat zij heeft uitgevonden eene nieuwe soort van hoogstnuttige en gemakkelijke Luchtbollen. Zij zijn gemaakt van Kameleonsvel. Iedere afdeeling is van eene telkens verwisselende kleur, hetgeen van eene allerbehagelijkste uitwerking is voor het gezigt. Deze Luchtbollen zijn wijders met zoo veel kunst vervaardigd, dat zij in staat zijn de geweldigste stormen te verduren, welke de invloed of de verdienste eens mededingers, de kwade luim of de werkelijke ongenade eens Vorsten, en zelfs de Omwentelingen, kunnen verwekken. Mijneheeren de Hovelingen, Ministers, en allen, die ten Hove verkeeren, zullen de waarde dezer uitvindinge weten te schatten.

Dierlijk Magnetismus.

Een Magnetiseur vraagt eene jonge dochter, onderwezen in de taktiek der wetenschap van het Magnetismus. Het is noodig, dat zij wete ten juisten tijde te bezwijmen, den toestand van het slaapwandelen volmaakt na te bootsen, met een half woord te verstaan, het geringste teeken te vatten, de oogen te openen zonder het te doen bemerken, en te zien, zonder het voorkomen te hebben van iets te onderscheiden. Men is er inzonderheid op gesteld, dat de persoon, welke zich moge aanbieden, de kunst versta van nooit te blozen. Men verzekert haar een inkomen, evenredig aan het twintigste gedeelte der ontvangst van den verkoop der Jaarboeken van het Dierlijk Magnetismus; aan welk Kantoor men zich hebbe te adresseren.






{==363==} {>>pagina-aanduiding<<}

Bemoediging.


Broeders! hoort! de stormwind loeit; 
Broeders! ziet! het onweêr groeit; 
Ginds verdwijnt der zonne luister; 
't Wordt, op eens, ontzettend duister; 
Nergens blinkt een lichtstraal door, 
En de nacht bedekt ons spoor. 
 
O, dat zonlicht scheen zoo zoet; 
't Was zoo welkom aan 't gemoed; 
't Was zoo heilzaam voor het harte, 
Pas ontworsteld aan de smarte; 
't Was verkwikkend voor de ziel, 
Als de weg soms moeilijk viel; 
't Scheen zoo koest'rend elk in de oogen, 
Door geen neveldamp omtogen; 
En de toekomst spelde een' dag, 
Schoon, als ooit de wereld zag. 
 
Broeders! onze levensbaan 
Bood het vrolijkst uitzigt aan; 
Hoop op nog gewenschter tijden 
Kwam zoo vaak het hart verblijden. 
O, dat hart sloeg zoo gerust, 
Vol van ijver, kracht en lust 
Om geleden smart te heelen, 
En de zorgen weg te spelen, 
En, ontworsteld aan den druk, 
Steeds te streven naar 't geluk. 
 
Ach! dat schoon verschiet verdween; 
't Zonlicht, dat zoo helder scheen, 
Praalt niet meer met zachten luister; 
't Wordt op eens ontzettend duister. 
Broeders! hoort! de stormwind loeit; 
Broeders! ziet! het onweêr groeit. 
 
Uit het Zuiden giert de orkaan; 
Hoort den hagel klett'rend slaan; 

{==364==} {>>pagina-aanduiding<<}

Hij zal al 't geboomt' bederven; 
't Pas ontkiemend graan zal sterven. 
Arme Landman, treur en ween! 
Ach, uw zoete hoop verdween! 
 
Zlet! het bliksemt in 't verschiet; 
Hoort ge ginds den donder niet? 
Ach! wat lot zal ons genaken, 
Als we, in 't woud, aan 't dolen raken; 
Dwalen door een wildernis, 
Die zoo woest en schrikk'lijk is? 
 
Hoort ge wel dat naar geschreeuw? 
't Schijnt het brullen van een' Leeuw. 
Hoort de wolven ak'lig huilen! 
God! waar zullen we ons verschuilen. 
Als het hong'rend roofgebroed 
Ons op 't eenzaam spoor ontmoet, 
En zich om ons heên zal dringen, 
En ons, woedend, zal bespringen, 
En, bloeddorstig, klaauw en tand 
Slaat in hart en ingewand? - 
 
Broeders! 'k zie gij schreit en zucht; 
Angstig vraagt ge: waar gevlugt? 
Hoe deze akelige streken, 
Hoe dit bang gevaar ontweken, 
Dat bij elken voetstap klimt, 
En verschrikk'lijk ons begrimt? - 
 
Wijken? - vlugten? - dan, waarheên? - 
Keert niet, lieve Broeders! neen! 
Op, houdt stand, mijn togtgenooten! 
Vlugten zou 't gevaar vergrooten; 
Bant de zorgen uit het hart; 
Zij vermeerd'ren slechts de smart. 
 
't Hoofd dan moedig opgebeurd! 
Wee hem, die wanhopig treurt, 
Als de stormen om ons loeijen, 
Als gevaar en kommer groeijen! 
Moed, mijn Broeders! moed alleen 
Voert ons door die stormen heên. 

{==365==} {>>pagina-aanduiding<<}

Dringt der wolven moordgeschreeuw, 
Dringt het brullen van den Leeuw 
Door vallei en wouden henen, 
Broeders! laten we ons vereenen, 
En, vereend, als mannen staan, 
Om die monsters af te slaan. 
 
Trouw braveert den bangsten nood: 
Broedermin trotseert den dood: - 
Van 't gebruiken onzer krachten 
Mogen wij de zege wachten. 
't Hoofd dan moedig opgebeurd! 
Wee hem, die wanhopig treurt! 
 
Één van hart en ziel en zin, 
Treden wij den proefweg in; 
Eendragt zal den moed vergrooten. 
Op dan, Broeders! lotgenooten! 
Eendragt schraagt der zwakken kracht; 
Dáár, waar Eendragt is, is magt. 
 
Zucht niet, vrienden! om uw lot; 
't Komt van boven; 't is van God; 
Hij zal helpen; Hij zal schragen; 
Donder, stormen, onweêrsvlagen 
Zijn maar dienaars van zijn' wil; 
Als Hij wenkt, is alles stil. 
 
Worde 't lijden nog zoo bang; 
Duur' de proefweg nog zoo lang; 
Zij de nacht ook nog zoo duister; 
Drukk' de smart ons in haar kluister; 
God ziet op ons lijden neer: 
Hij gebiedt, en - 't is niet meer. 
 
Op dan, Broeders! 't hoofd omhoog! 
Eenmaal wischt ge uw wangen droog; 
Eenmaal, uit den nacht der plagen, 
Zal de dag der vreugde dagen; 
God zal redden uit den nood: 
God is Liefde, God is groot. 

{==366==} {>>pagina-aanduiding<<}

Moed en God, zij dan de leuz'! 
En volharding onze keuz'! 
Eendragt, Eendragt, dierbre vrinden! 
Moet ons eeuwig zaamverbinden. 
Broeders, geeft elkaar de hand! 
Broeders, houdt onwrikbaar stand! 
 
't Lijden, Broeders! heeft zijn perk; 
Eens bekroont het einde ons werk. 
Komt, het spoor dan ingetreden; 
Elken strijd met moed volstreden; 
Moed en God, zij onze leuz'! 
En volharding onze keuz'! 
 
14 April, 1815. 
w.h. warnsinck, bernsz. 






Zegrzang, toegewijd aan zijne koninklijke hoogheid, den Prinse van Oranje.


Juicht, volken! juicht met nieuwen moed! 
Verheft de zegestanders, 
Bepurperd met vijandig bloed 
Tot roem der Nederlanders! 
De deugd van 't achtbaar voorgeslacht, 
Zijn onverwinb're heldenkracht 
In 't worstelperk met Spanje, 
Herleeft, na 't zwelgen van den hoon, 
En fonkelt in den Koningszoon, 
Den nazaat van oranje. 
 
Triomf! de schande is uitgewischt, 
Ons vaderland gewroken; 
De zaak der menschheid wordt beslist 
En 't dankaltaar ontstoken. 
De Leeuw, die uit zijn banden schiet, 
Gedoogt den basterd-Ad'laar niet 
In Nederlandsche beemden; 
Zijn eer, zijn luister is hersteld; 
Hij brult weêr langs zijn eigen veld, 
Geen speeltuig meer der vreemden. 

{==367==} {>>pagina-aanduiding<<}

't Is waar, geen lauw'ren zonder bloed; 
Niet enkel vreugdepsalmen; 
De kreet: ‘ons Neêrland is behoed!’ 
Mag niet alléén weêrgalmen. 
Een oogst van helden ligt gemaaid, 
Een oogst, voor rijper' oogst gezaaid, 
In 't rookend veld bezweken; 
Het rouwfloers dekt de zegekar, 
Een mist de flonkerende star, 
En 't vriendenhart blijft spreken. 
 
Maar sneuv'len, waar het Vrijheid geldt, 
Is meer dan 't glansrijkst leven. 
Onwaardig hij den naam van held, 
Die niet voor haar wil sneven. 
De grond, die ruyter heeft gebaard, 
Wiens kroost den moed aan zachtheid paart, 
Verheft zich op die braven; 
Hun roem in 't hobb'lig gloriespoor 
Blinkt eeuwig, als de Orion, door, 
En blijft de schrik van slaven. 
 
Oranje! roem van Nederland 
En evenbeeld der Vad'ren! 
Zoo gloeit de bliksem in uw hand, 
Wanneer de monsters nad'ren. 
Het purper, uit uw wond gevloeid, 
De bodem, van uw zweet doorsproeid. 
Zal Neêrlands welvaart telen, 
En doet wat leeft of leven zal, 
Tot aan de grenzen van 't heelal, 
In uw verheffing deelen. 
 
Juicht, volken! juicht; gij zegepraalt. 
De menschheid is verdedigd; 
De zon van 's hemels zegen straalt; 
De waarheid wordt bevredigd. 
Strijdt voort met dapp'ren wellington, 
En buigt voor geen' napoleon; 

{==368==} {>>pagina-aanduiding<<}

Zijn logenrijk moet zinken; 
En menschenliefde, en eer, en deugd 
Zal weêr in onverwelkb're jeugd 
En onverduisterd blinken. 
Amsterdam, 
21 Junij, 1815. 

van 's gravenweert. 





Vaderlandsch zegelied, uitgesproken bij het sluiten van den Amsterdamschen schouwburg, den 24sten van zomermaand, 1815.


Des aardrijks geesel donderde op, 
Omstuwd van moordenaren; 
En, zengde ook op den wreevlen kop 
De roof van lauwerblâren, 
Zweeft schande en vloek den schedel rond, 
Nog ratelt uit den logenmond 
De kreet tot moord en slagting; 
Hij vlamt, de gloênde haviksblik, 
En loert op de uitgespannen strik, 
Met brandende verwachting. 
 
Het wangedrogt, wiens weergâ nooit 
Door de aarde werd gedragen, 
Vergaârt de roede, naauw verstrooid, 
En dagvaardt nieuwe plagen; 
Het wringt zich uit het gruwzaam nest, 
Door 's afgronds offerwalm verpest; 
't Ziet spies en sabel wetten; 
't Hoort, hoe alom de wraakkreet klinkt, 
Daar echte deugd in 't harnas blinkt, 
Om 't fier den kop te pletten. 
 
Van rondom vreeslijk opgejaagd, 
Kan 't monster zich niet bergen; 
't Vindt alle wachters onversaagd, 
En moê van 't heilloos tergen; 
't Vindt Moskoviter en Germaan 
Gereed verdelgend toe te slaan; 

{==369==} {>>pagina-aanduiding<<}

Het siddert voor Brittanje; 
En 't waagt, zich rekkende uit de wrong, 
Voor 't laatst een' woesten tijgersprong 
Op Neêrland en oranje. 
 
Maar, heugen zal 't aan 't rooversrot, 
Dit radeloos bespringen; 
Daar 't zich den strop om eigen strot, 
In 't spart'len, toe doet wringen. 
De volksbeul ziet, terwijl hij beeft, 
Hoe eendragt magt aan Neêrland geeft, 
En we allen wrevel smoren; 
Hoe 't volk, dat zich op God verlaat, 
En met oranje strijden gaat, 
De zege is toebeschoren. 
 
Ja, Nederland'ren, ze is hersteld, 
De kracht van uwe Vaadren; 
Het bloed, verstikkend van 't geweld, 
Bruist in gereinigde aadren: 
Oranje vuurt de helden aan; 
't Zal duur aan Koningsmoord'ren staan, 
Dat zij uw' grond bekruipen: 
Het wind'rig brallen baat hier niet; 
Zie, wat hun eind'lijk overschiet - 
Geteisterd af te druipen! 
 
Oranje voert de heldenbloem 
Den woestelingen tegen: 
Hier schittert fredrik hendriks roem, 
En maurits oorlogszegen: 
Hier bloeit de vrucht van d'ouden stam, 
Die Neêrland in zijn hoede nam, 
En voor de vlagen dekte; 
Die zich met burgerliefde omvlecht, 
Door de eeuwen heen aan deugd en regt 
Ten vasten waarborg strekte. 
 
En Gij, door Neêrlands volk vereerd, 
Gij, die van 's Prinsen harte 
Het doodlijk lood hebt afgeweerd, 
Dat hij grootmoedig tartte - 

{==370==} {>>pagina-aanduiding<<}

Herstel hem voor het edelst doel; 
Zie, zie het moederlijk gevoel 
De reinste tranen plengen; 
Zie, voor den dapp'ren Koningszoon, 
Der Vaadren bede aan Uwen troon, 
Als vlokloos offer, brengen! 
 
Ja, volkstrouw blinkt bij Prinsenmoed, 
Waar Neêrlands vanen wapp'ren; 
Het Koninklijk en burgerbloed 
Vermengt zich bij de dapp'ren; 
't Is 't purper, gloeijende op den band, 
Die Vorst en volk zoo naauw verpandt; 
Dat bloed, voor ons gevloten, 
Gaat in de zege niet te loor; 
't Schrijft onverzaakb're pligten voor 
Aan dankb're landgenooten. 
 
De dwing'land, door zijn trots verrast, 
Stikke in 't stuiptrekkend woelen; 
Daar 't bloed, waarin hij weeld'rig plast, 
Zijn' dorst niet kon bekoelen. 
Als hij in d'afgrond nederschiet, 
Verheff' heel de aarde 't zegelied, 
En jubele allerwege, 
En viere, met de heldenbloem, 
Prins willems lof, en fredriks roem, 
En Neêrlands oorlogszege! 
 
Ja, hier, waar, aan de kunst verpand, 
Uw harten zamenvloeiden, 
Als voor oranje en Vaderland 
De heilige offers gloeiden; 
Hier, als zich 't koor op nieuw ontsluit, 
Galme alles vreugdezangen uit, 
Om 's dwing'lands dood te vieren! 
Dan stijgt de welvaart weêr ten top; 
Dan rijst de vrede-olijf weêr op, 
Omheind van krijgslaurieren. 
 
m. westerman. 



{==371==} {>>pagina-aanduiding<<}

Anecdote, rakende den vermaarden heere Fox.

In den jare 1780 stond de Heer fox naar de meerderheid van stemmen, om verkozen te worden tot Lid van het Lagerhuis (*). Volgens gewoonte nam hij plaats op de Tribune, langs welke de Kiezers, uit dit gedeelte der Stad Londen, wanneer zij hunne stem geven, voorbijgaan. Een van hen noemde hem bij zijnen naam, en de Kandidaat had het genoegen, zich te hooren toevoegen: ‘Mijnheer fox! ik geef u mijne stem; ik doe nog meer: ik maak u bekend, dat een vijftiental van mijne vrienden u insgelijks hunne stem zullen geven. Doch, eer wij verder gaan, moet ik u eene vraag doen.’ De Heer fox zich gebogen hebbende, ter aanduiding dat hij genegen was te antwoorden, voegde er de Kiezer nevens: ‘Gij weet, wat gij aan uwe Constituenten beloofd hebt? (eene buiging); indien gij het niet doet, en indien gij uwe aangegane verbindtenissen schendt, moet het u niet vreemd voorkomen, (en dit zeggende, zwaaide hij met een' dikken stok, onder het uitspreken van den geliefden eed der Engelschen: G.. d...!) dat overal, waar ik u zal ontmoeten, ik u daarmede dapper zal afrossen: maak daar staat op!’ Waarop de Heer
fox antwoordde, met al de nederigheid en eerbied van eenen Kandidaat, die nog niet verkozen is, dat hij hoopte overeenkomstig zijne belofte zich te zullen gedragen, zoodat hij verwijtingen noch bestraffingen zou verdienen. Naauwelijks had de Heer fox dit gezegd, of de hoeden vlogen in de lucht, onder een algemeen luidruftig geschal: huzza! huzza! - Zoodanig is de plegtigheid, met welke, zegt de Schrijver van deze Anecdote, de Beschrevene Vaders van Engeland doorgaans verkozen worden.


{==372==} {>>pagina-aanduiding<<}

Anecdote, ter gelegenheid eener illuminatie.

Bij het illumineren te Leer, in Oostvriesland, tijdens de regering der Franschen, had een der ingezetenen een Chassinet boven zijne deur geplaatst met de letters Z.W.A.N.G., en hetzelve zeer fraai verlicht. De Politie hem deswege ondervraagd hebbende, en of hij uit dwang illumineerde, antwoordde hij, dat die letteren als de eersten te beschouwen waren van de volgende woorden: zur weihung an napoleons geburtstag.

Aardig zeggen van don Francisco de Velasco.

Don francisco de velasco, een Verzoekschrift aan filips den V, Koning van Spanje, hebbende aangeboden, ontving van denzelven geen antwoord. Hij presenteerde een ander aan den Kardinaal portocarrero, en werd niet gehoord. Hij vervoegde zich tot den Voorzitter des Hofs van Kastilië; en die Minister zeide hem, dat hij er niets aan doen kon. Vervolgens tot den Hertog van harcourt, den Gezant van lodewijk den XIV; en de Hertog wilde zich met zijne zaak niet inlaten. ‘Goede Hemel!’ riep velasco uit: ‘een Koning, die niet spreekt; een Kardinaal, die niet hoort; een President, die niet kan; en een Ambassadeur, die niet wil!... Welk een Bewind!’

De muzikale wereld.

De Heer jourdain, Muzikant, was gewoon te zeggen: ‘Indien alle menschen muzijk leerden, zoo ware het middel gevonden, om zich met elkander te verstaan (s'accorder), en over het gansche wereldrond eene volmaakte harmonie, en gevolgelijk eenen algemeenen, eeuwigen Vrede, te doen heerschen.’

No. VII, Boekbesch., bl. 329, reg. 11, 12, staat: twee-, drieduizend menschen; lees: twee, drie, duizend menschen. En bl. 332, reg. 25: waar het vaderland ging; voor: te gronde ging.






{==373==} {>>pagina-aanduiding<<}

Mengelwerk.

Kerkelijke redevoering op den dank- en bede-dag van 5 julij 1815.

Door N. Swart, Leeraar bij de Remonstrantsch-Gereformeerde Gemeente te Amsterdam.

Tekst: psalm XXX.

Waarde en zeer aandachtige Toehoorders! Christelijke Landgenooten!

Het is een lofpsalm, dien ik u, tot eenen leiddraad onzer beschouwingen op dezen plegtigen dag, heb voorgelezen. Hij bepaalt onze gedachten hoofdzakelijk, zoo niet geheel, tot de gebeurtenis, die thans aller hoofden en aller harten vervult; en hij geeft ons aanleiding, om op die gebeurtenis, als eene stoffe van gejuich, als nu reeds geheel ten goede gekeerd, terug te zien. Ik durf hopen, dat ik op deze wijze even zeer naar uw hart als uit het mijne zal spreken; dat het aldus is, dat ook gij den dank- en bede-dag wenscht gevierd te hebben. Ging niet reeds de stemme des gejuichs van deze plaatse op? Wat reden bestaat er, dat die thans doffer zou klinken? Trok niet reeds de gewonnen veldslag uwe geheele godsdienstige aandacht? En zouden wij dan vooreerst en vooral aan mindere zaken kunnen denken, dan de beslissing van het lot des vaderlands, de

{==374==} {>>pagina-aanduiding<<}
zegepraal van den goeden geest van orde, rust en zedelijkheid, op de magt der duisternisse? Of zoudt gij kunnen willen, dat nu reeds het vuur dier eerste blijdschap bekoeld ware, dat het schroomvallig nadenken ware teruggekeerd, dat de uitstekende gevolgen diens eersten slags wierden voorbijgezien, omdat de vooruitsnellende verbeelding, de voorbarige vertelling en ligtgeloovige verspreiding nog al beslissender uitkomsten durfden doen hopen? Neen, de godsdienst vordert hier onverdeelde, dankbare harten. Wij zouden derzelver offers bekrimpen en bezoedelen, zoo niet het gansche, volle gevoel der verlossing hier medegebragt, hier opgewekt, hier uitgestort en tot den grondslag gelegd wierd van alle onze onderlinge vermaningen en gezamenlijke heilige geloften, van ons roepen tot God, en ons psalmzingen zijns naams. Ja, de taal van David, die zoo vele malen blootstond aan het wisselvallig lot des krijgs, die zoo vele vijanden had te verwinnen, maar ook zoo heerlijk zegevierde, zij hier onze taal! Ja, het lied van David, die, zoo fel vervolgd, zoo aanhoudend bestreden, nogtans de gelukkige vermeerderaar des rijks, bevestiger des troons werd, en thans zijn koninklijk paleis vestigde, zijnen rijkszetel stichtte op den grond, aan de vijanden ontrukt, zij ons lied! Hij zondigde, en werd getuchtigd, maar vergat den God zijns heils niet, en zegepraalde; voor een' tijd keerde dezelve wel zijn aangezigt van hem af, en verschrikte hem; maar een oogenblik was er in zijnen toorn, en een leven in zijne goedgunstigheid. Van dit alles draagt de voorgelezen psalm het schoone bewijs. Deze was Davids ondervinding; hij verkondigt die overluid, en roept ze allen gunstgenooten Gods als eene stoffe toe, om Gods heerlijkheid te loven. Welaan, gij zijne gunstgenooten van ouds! welaan, godvruchtige Nederlanders! volgt deze zijne noodiging! ziet uw lot in dat van den man naar Gods harte, en zweert, als hij, den Heere te dienen
eeuwiglijk!
Wij willen ons in geen diep onderzoek naar de ei-
{==375==} {>>pagina-aanduiding<<}
genlijke ramp begeven, welker afwending hier inzonderheid bezongen wordt. Het kan zijn, dat zij eene ziekte des Konings zelven zij geweest, mogelijk de algemeene bezoeking van de pest, door God veroorzaakt tot straf zijner hoogmoedige volkstelling. Er is echter geene uitdrukking in den psalm, die, volgens den aard des Oosterschen dichtgeests, niet gemakkelijk kan worden toegepast op allerlei anderen tegenspoed; en het opschrift, dat denzelven tot een inwijdingslied van Davids paleis maakt, zou ons waarlijk aan een' algemeener nood van den staat bijna doen denken. Hoe dit zij: de Heer regeert in het bijzondere als in het algemeene; Hij doet de staten als de personen opkomen uit het stof, en nederdalen in de groeve; Hij verheft, ook vernedert Hij; en er is geene uitdrukking in het geheele lied, die wij niet gaarne de onze zullen maken. Om dit echter met te meer orde te doen, verschaffe ons inzonderheid de laatste helft van den psalm de drie, vier hoofddenkbeelden, waaronder niet slechts al het andere kan worden opgenomen, maar die ons even zeer bij onzen eigen toestand, op eene geschikte wijze, bepalen, en ons tot toepassing en dankbaarheid eigenaardig opleiden. Namelijk:
Vers 7 en 8. Ik zeide wel in mijnen voorspoed: ik zal niet wankelen in eeuwigheid; want, Heer, gij hadt mijnen berg door uwe goedgunstigheid vastgezet.
Vers 8 tot 11. Maar, toen gij uw aangezigt verbergdet, werd ik verschrikt. Tot u, Heer, riep ik, en ik smeekte tot den Heer: wat gewin is er in mijn bloed? in mijn nederdalen tot de groeve? zal u het stof loven? zal 't uwe waarheid verkondigen? Hoor, Heer, en zij mij genadig! Heer, wees mij een helper!
Vers 12. Gij hebt mij mijne weeklagte veranderd in eenen rei; gij hebt mijnen zak ontbonden, en mij met blijdschap omgord.
Eindelijk vs. 13. Opdat mijne eere u psalmzinge en niet zwijge; Heer, mijn God, in eeuwigheid zal ik u loven.

{==376==} {>>pagina-aanduiding<<}

Ja, wel zeiden wij in onzen voorspoed: wij zullen niet wankelen; want des Heeren gunst had eenen berg onder ons vastgezet. Herinnert u de danktoonen, die vóór een jaar van deze plaats oprezen, en gedurig door nieuwe werden gevolgd. Hij, die Europa sedert zoo vele jaren had beroerd, scheen aan eene rots geklonken, waar hem, niet ongelijk aan het verhaal der fabelachtige oudheid, de gieren van spijt en naberouw alleen het ingewand moesten doorknagen. Het rijk, dat zijne naakte en woeste benden over de wereld had uitgestort, was bepaald binnen eigene behoorlijke grenzen, was teruggebragt tot eene zoo eerlijke als heilspellende rust, stond op nieuw onder den vreedzamen schepter eens Monarchs, wiens dankbaarheid voor den vrede naar buiten, wiens gematigdheid voor dien naar binnen scheen te moeten borg blijven. Dezelfde vreedzame eensgezindheid, die de hoofden der overige volken in nood en krijg had bestuurd, bleef hun in voorspoed en overvloedigen buit gestadig bij, zonder dat de moeijelijkste beslissingen, de hardste maatregelen der staatkunde dezen vrede schokken, veel min verstoren konden. Dit doorluchtig verbond had onze vrijheid bevestigd, had met onzen wensch voor den besten der Vorsten ingestemd, had ons grondgebied verdubbeld, en onzen luister door eene koninklijke kroon verhoogd; zoodat wij, met wijsheid en liefde bestuurd, den voorsmaak hadden en de hope koesterden van een geluk, hetwelk zelfs onzen gezegenden vaderen, in menig opzigt, niet was te beurt gevallen. Waar is een voorbeeld in de geschiedenis van zulk een broederlijk zamenwonen van Koningen, allen omstuwd met duizend duizendtallen, allen gehard in, gewoon aan den strijd, dien zij als glorierijke overwinnaars naauwelijks konden verlaten hebben, zonder hem eenigzins lief te krijgen? Waar is een voorbeeld van zulke gematigdheid, van zoodanige zucht om den vrede duurzaam te vestigen, van zoodanige volkomene beslissing der geschillen, en wegruiming der oorzaken, die den krijg op nieuw

{==377==} {>>pagina-aanduiding<<}
mogten doen ontbranden? Welhaast keerden alle de strijders tot hunne haardsteden terug; het zwaard werd letterlijk in kouter of sikkel herschapen; het gevoel van behoefte aan rust en herstelling en teruggekeerd levensgenot noopte alle volken, en hunne regt menschelijke opperhoofden, tot den voet van duurzamen vrede; vrede, inzonderheid voor ons zoo noodig en zoo heilrijk; vrede, de moeder van handel en vertier, de echte beschermheilig van den nijveren koopman, de bron, die op nieuw onze openbare en bijzondere schatkisten overvloediglijk zou besproeijen; vrede, te volkomener, daar alle onze inwendige twisten waren uitgedoofd, en wij uitwendig, door vermeerdering van grondgebied, op eene achtbaarheid en ontzag mogten bogen, welke op het vaste land te voren nooit bestond. Deze rust, deze kalme verbeiding eener gezegende toekomst werd slechts min of meer gestoord en beangstigd door de bewegingen, die nog in het jammerlijk vaderland der algemeene beroering bleven woelen. Doch, men vreesde hiervoor weinig, bij de hechte banden, waarmede het wettig opperhoofd diens rijks met het overige vorstendom was verbonden; bij het hooge belang, dat alle weldenkenden en eenigzins vermogenden in dat land in in- en uitwendige rust moesten stellen. Het hoofd aller beroeringen was gevallen, met schande en verachting gevallen; Frankrijk deelde in die schande en verachting niet; zelfs zijne nieuwe grooten zagen hunnen rang en rijkdom verzekerd, en alle partijen, het nutteloos en verderfelijk woelen lang moede, mogten reden vinden zich met eene beslissing te vreden te houden, die niemand verongelijkte. Konden wij vooral aan dezen goeden uitslag twijfelen, landgenooten? wij, die alle oneenigheid zoo gaaf vergeten hadden, die ons zoo gelukkig voelden onder een, ook eenmaal verworpen, gezag, en die de Franschen van tijd tot tijd betuigingen over en jegens hunnen Koning en hersteld bewind hoorden uiten, welke onze alleropregtste, allerwarmste verkleefdheid als vleijerij
verfoei-
{==378==} {>>pagina-aanduiding<<}
jen zou? Neen, er was geen redelijke grond van vrees. Het was waarlijk vrede en geen gevaar! Gods gunst had onze hoop en vertrouwen op den onwrikbaarsten grondslag gevestigd. Het scheen, wij zouden nu niet wankelen in eeuwigheid, en heel Europa zou eene rust genieten, die, bij zoo vele opgewekte krachten en in den nood ontwikkelde talenten, eenen oogst der rijkste zegeningen moest dragen.
Maar God verbergde zijn aangezigt, en wij verschrikten. Verbaasd en beangst, riepen wij uit: Heer, waartoe moet onze staat op nieuw vergaan, en de wereld met bloed overstort worden? welken lof zult Gij u uit de vernietiging bereiden? wat voordeel zal zij geven? Neen, wees ons genadig! wees ons een helper!
Immers, zoo was het, mijne toehoorders! De schoone voorstelling van den godvruchtigen Jood en verheven dichter; de voorstelling, dat Gods aanschijn zaligt, dat het voor alle vrees behoedt, en daarom de oogen des Heeren gezegd worden te zijn over de genen, die Hem vreezen; die voorstelling vertegenwoordigt ons ons eigen wedervaren. Hij wendde zijn aangezigt af; en weg waren rust, vrede en geluk; verbazing, angst en wanhoop schier namen hare plaatse in. Geen heldere zomerlucht kan zoo spoedig met wolken overtogen worden, geene bloeijende gezondheid sneller zijn vernietigd, dan vrede in oorlog, zekerheid in gevaar, juichen in treurigheid was herschapen. Buonaparte is geland! hij is te Lyon! te Parijs! waren als opeenvolgende donderslagen, die wij vreesden, dat Brussel en Amsterdam welhaast even zeer als de prooi des dwingelands zouden doen kennen. Hoe is het mogelijk? van waar deze deerlijke ramp? dus vroegen en gisten wij, tusschen de angsten heen. Doch het verledene was zoo duister als de toekomst, en bevende berekenden wij den gewonen spoed des geweldenaars, het nieuw bewijs van zijn gevreesd vermogen, de eigene zwakheid en kwalijke bevestiging, de afgelegenheid der hulp, en de mogelijke oneensgezindheid van - zoo

{==379==} {>>pagina-aanduiding<<}
men dacht - kibbelende Vorsten en volken, om onzen ondergang voor bijna zeker te houden. De minst nadenkende zelf was wel genegen, Gods hand in dezen te erkennen. Allen moesten wel overtuigd zijn, dat, ware menschelijke magt en doorzigt toereikend geweest om het onheil te keeren, de bloeddorstige niet was ontbonden geworden. Allen betreurden eene verblinding, een medelijden, een vertrouwen, dat tot zulke uitkomsten leidde. Doch, allen vroegen even verbijsterd: Hoe kan het God gedoogen? Hoe kan Hij de verworpen roede andermaal opvatten, om het menschdom tot vernietiging toe te tuchtigen, om welvaart, regt en zedelijkheid geheel te doen ondergaan? Hoe is het mogelijk, dat Hij ons dus te leur stelt, onze dankbare vreugde bespot, ons, na het heil van vrede en wet gesmaakt te hebben, zoo dubbel rampzalig maakt? Neen, niet allen erkenden Gods, hand. Het was der zulken een bewijs, dat de Almagtige niet regeert. Zij scholden, en wezen schuldigen aan, en ontvouwden gronden, en ontmoedigden zichzelven en anderen, alsof alle tegenstand nutteloos, alle bijstand hopeloos ware. Maar wij erkenden die hand, Christenen! maar wij zagen het bedriegelijke van alle menschelijke benekeningen in, en bogen ons voor Zijn albestuur, van wien alleen heil en ramp afhankelijk is; maar wij hoopten nog steeds op Hem, gelijk wij het vertrouwen op de menschheid niet geheel prijs gaven; maar wij riepen elkander gedurig toe: waakt en bidt! bidt en werkt! Misschien, dat de Heer slechts zijne majesteit wil doen kennen; misschien, dat de straf slechts hen te zeer heeft gespaard, van wien het onheil over de aarde opklom; misschien, dat nieuwe reiniging, krachtiger bevestiging noodig is. Wij smeekten, in het gevoel onzer ongeregtigheid: God, wees ons genadig! - in het gevoel onzer hulpeloosheid: God, wees ons een helper! En de gedachte zelve, dat God geenen lust kan hebben in vernietiging, voerde ons tot geloof, tot
vertrouwen, tot hope, dat Hij het alles eenmaal

{==380==} {>>pagina-aanduiding<<}
zou ten beste keeren. - Met hoe vele vreeze, echter, was deze hoop vermengd! Want, wie is Gods raadsman geweest? wie zal zeggen: tot hiertoe en niet verder duldt Hij het kwaad? wie is rein, dat hem Zijne straf niet zou mogen treffen? Hoe lang dobberden wij tusschen deze hoop en vrees, daar de list het oogenblikkelijk geweld bij den twingeland verving, om ons, ware het mogelijk, na korten tijd tot eene te wisser prooi te maken; daar de ronde afwijzing van het schoonschijnend aanbod door de Mogendheden, van geenen oogenblikkelijken, toereikenden tegenstand terstond verzeld, ons des te meer scheen bloot te stellen aan de getergde wraak! Langzamerhand trok het vreesselijk onweer op onze grenzen te zamen. Daar moest het losbersten. Daar zouden de legers op elkander stooten, en niet slechts het nabij zijnde verpletteren, maar ook, bij eenen ongelukkigen uitslag, over ons gefolterd vaderland verwoestend terugge storten. Hoe staarden wij op die dikke wolk! hoopten we gedurig te vergeefs, dat zij naar den vijandelijken bodem zou heentrekken, en door welbestuurde overmagt het dreigend leed terugge jagen! - Eindelijk moet nog de vrees ten top rijzen. De bestredene wordt op nieuw bespringer. Het onweer is op onzen bodem losgebroken; als eene wolkbreuk heeft Frankrijk zijne woeste benden weer uitgestort. Het is verwinnaar, in plaats van verwonnen. De alleruiterste inspanning van krachten, en bijna roekelooze dapperheid, hebben niet meer vermogt, dan den belangrijksten post, dan Belgiës hoofdstad, te behouden. ô, Hoe kromp thans het hart ineen, schoon wij slechts een deel des onspoeds, een deel des gevaars konden kennen! Hoe bezweek de moed, wankelde het vertrouwen - bij allen, die niet gezworen hadden, voor het vaderland alles op te zetten, en zich tot in den dood aan Hem vast te houden, die niet kan teleurstellen! Wél, wél u, regte vrienden van God en vaderland! Wél u, gij hebt niet te vergeefs gehoopt, noch gebeden, noch
gewerkt!

{==381==} {>>pagina-aanduiding<<}

God heeft onze weeklagte veranderd in eenen rei; Hij heeft onzen zak ontbonden, en ons met blijdschap omgord. - De uitdrukkingen, hier gebezigd, schijnen eenige verklaring noodig te hebben. Reizangen waren inzonderheid geschikt om de vreugde uit te drukken; de vreugde is uit den aard gezellig, gelijk de smartelijke weeklagt, daarentegen, de eenzaamheid bemint. Diepe rouw en treurige verslagenheid kleedden zich, onder de Joden, in een' zak, in een ongevormd en onaanzienlijk gewaad; en keurig stelt de dichter daartegen over, dat hun thans de blijdschap zelve ten dekkleed verstrekt. Immers de blijdschap teekent zich metderdaad op aangezigt en houding; zij omstraalt den geheelen mensch, en spreekt uit zijn gansche uitwendige voorkomen.
Zouden wij iets wagen, toehoorders, met deze taal op ons toe te passen? Zoudt gij reeds de vreugde zijn vergeten, welke ons de overwinningskreet terstond na den zwaarsten angst deed in het harte stroomen? Zoudt gij er aan twijfelen, dat het gevaar van onze grenzen is terug gedeinsd - neen, op de vlugt geslagen, om in Frankrijks hoofdstad zelve eene schuilplaats te zoeken, om onder de goddeloozen den schrik en de verwarring te zaaijen, en, als tot eene proef, de kroone te doen tuimelen van des verwatenen kop? Immers, wij weten dit. Wij weten, dat onze landgenooten in de eer dezer overwinning schitterend deelen; dat ons koninklijk huis nieuwe, onschatbare regten op onze liefde, in dezen worstelstrijd, heeft verkregen; dat onze, met ons hereenigde, broeders zich dezer vereeniginge geheel waardig getoond, en zich met ons op het naauwst verbonden hebben. Wij weten, dat Pruissens moed en afkeer van de dwingelandij nog niet is verflaauwd; dat alle de bondgenooten even stellig besloten hebben, de pestvlam des noods in hun bloed te smoren. De helden der menschheid weerstonden in het open veld, en ver pletterden Apollion en zijne duivels. Het weer opgerigte afgodsbeeld van Buonaparte's almagt ligt ter neer,

{==382==} {>>pagina-aanduiding<<}
en - onze vijanden verblij den zich niet over ons. Veler gedachten zijn openbaar geworden, en nu eerst hebben wij volkomenlijk geleerd, vriend en vijand te onderscheiden, magt en zwakheid af te meten, en inzonderheid een' diepen blik in dat Frankrijk te slaan, waaruit sedert jaren - neen, sedert eeuwen, zoo veel tijdelijk en eeuwig jammer is opgeborreld. De volharding zelve, met welke zich dat rijk tegen Europa blijft verzetten, en zich niet, als voorheen, gewillig overgeeft, mag daarna te meerder zekerheid baren. Welaan, landgenooten, is dit geene stof tot vreugde? is dit geene verandering van den rouw in het gejuich? Zouden wij niet mogen en moeten ons verheugen, omdat het vuur is wedergekeerd ter beproeving en ganschelijke reiniging? - Ja, dit durven wij beweren. Niet dan goede gaven en volmaakte giften komen van boven, van den Vader der Lichten; en Hij is het, die ons dezen vrede geeft, die deze verandering heeft daargesteld; Hij is het, die ons heeft opgevoerd uit het graf, dat wij in den kuil niet nederdaalden; slechts een oogenblik was er in zijnen toorn, maar een leven in zijne goedgunstigheid; des avonds keerde wel het geween, als een vreemde gast, tot ons in, maar reeds des morgens was er gejuich. Wie schepte het licht uit de duisternis, en hield de Monarchen zoo lang bijeen, de krijgsheiren zoo lang gewapend en ten deele in de nabijheid? Wie deed den dwingeland zich paaijen met valsche overleggingen, om de gunst des volks te winnen, en den vrede langs onderhandelingen om te koopen, in plaats van met zijne gewone snelheid aan te vallen, en op nieuw door verbazing en schrik te heerschen? Wie hield den goeden geest van eensgezindheid en kracht tegen het geweld, bij al de aanvechtingen, al de botsingen, al de klagten, al het mistrouwen, in alle de opperhoofden der
volken, en in die volken zelve, levendig? Wiens schild dekte den grijzen Blucher in het oproer, en spaarde hem, onder lijken en paarden, tot de voleinding? Wie zweefde Wellington in het uiterst gevaar op zijde, en

{==383==} {>>pagina-aanduiding<<}
liet het bloed van onzen jongen Vorst, als ter bevestiging onzes vernieuwden verbonds met zijn huis, niet vloeijen, dan nadat zijne hulp kon gemist worden? Wie schraagde onze krijgers tegen den vreesselijken aanval, verlichtte onze veldheeren in het onverwachtst gevaar, deed den evenaar, al telkens weifelende, ten laatste beslissend doorslaan, en gaf ons de volkomenste zege? Gij, Gij zijt het, o God, in wiens hand de harten der Koningen zijn, die den pijl bestuurt in zijne vaart, de geest van onzen geest en de kracht van onze kracht! Gij zijt het, wien de geheele natuur ten dienste staat, zonder wien wij niets vermogen! Ja, God zelf heeft het alzoo beschikt; opdat ons hart Hem psalmzinge, en nimmermeer zwijge: Heer, mijn God, in eeuwigheid zal ik u loven!
Voorwaar, mijne toehoorders, wie erkent dit oogmerk van alle Gods beschikkingen niet, en herhaalt Davids gelofte? Wij hebben het kwade gezien; hebben sedert vele jaren de zure vruchten der ingebeelde menschelijke wijsheid gesmaakt, en beproefd, wat, in spijt van beschaving en wetten en verbonden, van de wereld worde, wanneer God haar een oogenblik ter prooije der zonde laat. Wij hebben Hem deze heillooze uitkomsten zien stuiten door voorbeeldelooze gebeurtenissen, en nogmaals met dezelven dreigen, toen niemand daarop was verdacht. Maar, wij hebben tot Hem geroepen, en Hij heeft ons genezen; Hij heeft onze weeklagte in eenen rei verkeerd; en wij zullen Hem loven in eeuwigheid. Daartoe zijn wij hier bijeen. Op dien toon zijn onzer aller harten gestemd. Zoo mogen wij dezen dag vieren, van ouds door de vaderen geheiligd aan godsdienstige geloften. - Looft, looft dan den Heer, gij zijne knechten! Looft Hem, die wonderen voor ons heeft gedaan! Psalmzingt den Heere, gij zijne gunstgenooten, en zegt lof ter gedachtenis zijner heiligheid! Nederland staat op zijnen verbreeden grondslag. Het oude en nieuwe vaderland is onwrikbaar verbonden. Dankbaarheid en trouw omstrengelen Neder-
{==384==} {>>pagina-aanduiding<<}
land en Oranje. Wel scheen er een oogenblik van Gods toorn, maar een leven zijner goedgunstigheid is daarvan de vrucht. Nu heerscht haast Zijn vrede, daar de helle henenvlugt, en de menschenliefde hem nu reeds tegensnelt met verzachting der gewonden, met vertroosting der verlatenen. Ja, onze geheele ziele juicht in eene blijde toekomst. Geen schroom, geen mistrouwen, geene bedenking of bedilling dempt haren schellen toon. Nu weten wij, dat God regeert; dat Hij de zwartste wolken eensslags kan doen opklaren; dat Hij den goddeloozen niet wil doen zegepralen ten einde toe. Hij heeft ons het meerdere gegeven, zou Hij ons niet het mindere schenken? Ja, weg ontevreden gemor, kleingeloovige vrees, God-onteerend geklag! De opregtste, de
zuiverste dankbaarheid doortrekt en doortintelt onze ziel. Wij zullen ons niet meer Gods gunsten onwaardig maken. Wij willen geheel voor Hem leven, en, gedachtig aan de zegepraal op de aanslagen der goddeloosheid, in het pad onzer deugdzame vaderen volijverig wandelen. - Zoo zij ons psalmgezang Gode, dien wij geleerd hebben te aanbidden in geest en in waarheid; dien wij in het Evangelie hooren: wie zegt, dat hij God lief heeft, en hij haat zijnen broeder, die is een leugenaar. Ja, onze dankbaarheid jegens God, die alles geeft, zij tevens dankbaarheid aan hen, die Hij ons in zijne gunst heeft gegeven, als middelen in zijne hand, om ons heil te volmaken! Vurig snelle onze liefde de slagtoffers van den grooten strijd te gemoet met verkwikking en belooning! Onwrikbaar zij onze verkleefdheid aan de Vorsten, wier zorg en moed en bloed ons, als de rotsen aan het strand, tegen den geweldigen stroom beschutten! Wangunst noch mistrouwen houde de geringste gaping tusschen ons en meer verwijderde, op de vuurproef echt bevondene, landgenooten open! Geen geklag of wrevel worde ergens gehoord over natiën, die ons onze vrijheid hielpen handhaven; wier bloed den stroom hielp vormen, die beschuttend langs onze grenzen vloeide! Liefde,

{==385==} {>>pagina-aanduiding<<}
de wet des Christendoms, zij onze wet in allerlei betrekking; liefde, op dankbaarheid gegrond, door eensgezindheid vastgesnoerd! God zelf is liefde; wie in de liefde blijft, blijft in God, en God in hem. - o, Dat wij in Hem, en Hij in ons blijve! Dat ons oog op Hem staag zij gerigt, en zijn geest in ons wone! Nederlanders, hoe vele reden hadt gij steeds hiertoe; gij, wier land, hier door de golven, daar door het magtig en woelig Frankrijk bedreigd, hoe klein en zwak, sedert eeuwen bestond; gij, wier voorspoed, op het wuftste element gebouwd, van kansberekening geheel afhankelijk, door geene uitgebreide magt beveiligd, nogtans den schoonsten bloei bereikte! Hoe vele reden hebt gij daartoe thans vooral, nadat de oceaan zelfs uwe verwaarloosde dijken niet heeft verbroken, maar uwe weiden en akkers ontzien, dat zij u haren tol rijkelijk betaalden; nadat de gevaarlijker stortvloed der van ouds beruchte Gallen, ten tweeden male opgezet, in zijne kil is teruggejaagd; nadat uw vaderland hersteld, verbreed, bevestigd, en met eere weer is opgenomen onder de volken, die het lot van Europa bepalen! - Ja, de Heer heeft groote dingen aan ons gedaan; des zijn wij verblijd. Dat wij, op onze beurt, groote werken der liefde en deugd verrigten, en den hemel doen juichen over eene volkomen bekeering van den weg der vreemdelingen en der boosheid! Verdwaalden, wier geest een duivel kon bewonderen, en aan grootheid bij volslagen zedeloosheid denken, ziet den opgeblazen dwingeland in zijne schande, en geeft Gode eer! Ongelukkigen, wier hart van geen ontgloeijen weet bij de gedachte aan vaderland, menschheid, regt, wordt eindelijk getroffen door het schouwspel der dapperen, die daarvoor willig bloeden, en wischt door daden de schuld uit, door ontmoedigende flaauwhartigheid over u gebragt! Vreesachtigen, zwakken, verbijsterden, brengt met ons de overvloedige dankoffers, omdat de Heer ons opgetrokken, en onze vijanden over ons niet heeft
verblijd! o, Dat wij allen, ook naar de ziele, tot God

{==386==} {>>pagina-aanduiding<<}
konden zeggen: Gij hebt mij genezen! Dat de duisternis uit het licht, en het licht uit de duisternis dit volheerlijk gevolg had! Met harten vol demoed en dankbaarheid, vol onderwerping en liefde, vol godsvrucht en zalige berusting, nadere althans onze vergadering Zijnen troon in dit oogenblik der algemeene aanbidding! Het gevoel onzer verlossing, het gevoel des overdierbaren zegens zij het heilig offervuur! Gij hebt ons uit het graf opgevoerd, ons bewaard, dat wij in den kuil niet nederdaalden; ons gerukt uit de klaauwen des verderfs, ons behoed tegen den schimp der genen, die ons vertrapten. Deze gedachten, landgenooten, deze onfeilbare waarheden, vervullen onze ziel! Met een oog op de hel, die ons wachtte, nadere zij den hemel, die ons redde, bidde zij uit den hemel, die in ons binnenste woont! Dan zullen uwe woorden doordringen, uwe geloften heilig zijn, uwe beden verhoord worden. Dan heiligt en beveiligt deze dag het jaar van Gods goedertierenheden. Dan blijft u haar indruk bij, in deszelfs afloop en wisselingen; en, riep God u misschien in hetzelve ter verantwoording, dit zal voor u roemen tegen het oordeel, en uwe liefde Gods sluit de vreeze buiten. Welaan, werpen wij ons voor den onzigtbaren troon ter neer, en heffen onze handen tot Hem, den Vader, op! -

Frederik Willem III, tegenwoordige koning van Pruissen.

(Vervolg en slot van bl. 346.)

Op den 15den van Wijnmaand 1806 berende de Hertog van Berg Erfurt, eene schoone citadel, waarin de Generaal mullendorf was geweken. Den volgenden dag ging zij over met 14000 man, van welken 8000 gewond waren. Dezelfde Generaal ging hierna over tot de blokkade van Maagdenburg, hetwelk, in

{==387==} {>>pagina-aanduiding<<}
het denkbeeld dat het buiten gevaar was, over de honderd (Eng.) mijlen van het tooneel des oorlogs verwijderd zijnde, tot de bergplaats gemaakt was der schatbaarste zaken van Munster, Capel en Oostvriesland. Het gaf zich den 7den Nov. over. Thans trok hij op Spandau, hetwelk slechts ongeveer een uur gaans van Berlijn ligt; deszelfs bezetting gaf zich den 24sten over. Stettin was de naaste vesting, die voor de wapenen van dezen Generaal bezweek, en waarin zich de Prins van hohenloo met de overblijfselen van zijn leger had geworpen, na den noodlottigen slag bij Jena. Verscheidene andere voordeelen bekroonden den voortgang der Fransche wapenen; en op den 24sten October trok buonaparte zelf te Potsdam binnen. Hier bezocht hij het paleis en de grafstede van den grooten frederik, en beroofde ze van alle hare uitwendige zegeteekenen. De degen van dien uitstekenden oorlogsman, de vaandels, welke hij in den zevenjarigen krijg had genomen, en de sjerp, welke hij gedurende dat hagchelijk tijdperk droeg, werden door buonaparte bevolen aan het Hotel der Invaliden te Parijs te schenken. Binnen drie dagen na zijne aankomst te Potsdam, deed hij zijne openlijke intrede in Berlijn, gevolgd door zijne voornaamste Generaals en de gardes te voet. Alle maatregelen waren genomen, om de personen en eigendommen der inwoners te doen ontzien en beschermen; en (men moet het erkennen) zoo gestrenge krijgstucht had plaats, dat de tegenwoordigheid der Franschen ter naauwernood den gewonen loop der bezigheden stremde. Het provisioneel bestuur der overwonnen landen werd den Generaal clarke aanbevolen, en verdeeld in vier departementen; Berlijn, Custrin, Stettin, en Maagdenburg: en onmiddellijk rukte buonaparte voort naar Warschau, werwaarts verscheiden afdeelingen zijns legers op marsch waren.
De ongelukkige Koning van Pruissen was middelerwijl te Koningsbergen, hetgeen de plaats zijner residentie werd en het punt van verzameling zijner verstrooide

{==388==} {>>pagina-aanduiding<<}
legermagten, beloopende in haar geheel niet meer dan 50,000 man. Hanover werd door een detachement Fransche troepen bezet; en insgelijks werd bezit van Hamburg, door den Generaal mortier, in naam van buonaparte, genomen.
Rusland was de bondgenoot van Pruissen in dezen oorlog, en rukte thans met hare legers aan, om den geslagen Monarch te helpen. Doch de Generaal bennigsen, die dezelven aanvoerde, kreeg de nederlaag te Pultusk, in Nieuw Oostpruissen, op den 26sten Dec.; en de verwachtingen des Konings werden andermaal bitterlijk verijdeld. Thans zag hij zich in eenen toestand, welke hem geenen grond tot hoop kon geven om in zijn rijk hersteld te worden, ten zij door de gematigdheid des overwinnaars. Eenig vertrouwen vestigde hij nog op zijne Silezische onderdanen; en hij vaardigde eene proclamatie tot hen uit, waarin hij de rampen zijner onderdanen in het algemeen betreurt, uit hoofde der woeste wijze van oorlogvoeren door de Franschen, en zich beklaagt, dat zijne Silezische bezittingen met dezelfde rampen worden gedreigd; doch hij roept hen op om zichzelven te weer te stellen ter verdediging van hun lijf, hunne vrijheid en eigendom, en doet hun eenen gelukkigen uitslag hopen, niet minder op grond der pogingen van de Pruissen, dan der krachtdadige medewerking van Rusland. Deze proclamatie was gedateerd uit Breslau, de hoofdstad van Silezië, en geteekend door den Graaf van gotzen; en, schoon zij in geenen deele alle de gevolgen had, die verwacht werden, bleef zij nogtans niet zonder uitwerking. Door de pogingen van den Prins van pless, die benoemd was tot bevelhebber der provincie, werd een aanmerkelijk korps verzameld van de troepen, in de verschillende vestingen bezetting houdende, en hierbij werd eenige aanwas van magt gevoegd door de geestdrift en ijver van het volk zelv'. Prins jerome bestuurde de krijgsverrigtingen der Franschen in dit gewest, en had onder zich de troepen van de Koningen van Wur-
{==389==} {>>pagina-aanduiding<<}
temberg en Beijeren. Hij zegepraalde in zijne meeste gevechten met de Silezische troepen, en op den 8sten Jan. 1807 ging de stad Breslau, die gedurende eenigen tijd een geregeld beleg had
ondergaan, aan de benden onder zijn bevel over. De overige vestingen in Silezië waren spoedig berend, en ondergingen achtereenvolgend het lot van Breslau. De Prins van pless werd ten laatste verdreven naar het gebied van Glatz, en zocht toevlugt in de hoofdstad van denzelfden naam. Hier werd hij vervangen in het bevel over de armee door den Baron kleist, die, door zijne werkzaamheid, den vijand voor eene wijle tijds genoeg in beweging en alarm hield. Hij deed eene poging om Breslau te hernemen, en was door de lafhartigheid van een korps Saksers bijna geslaagd. Middelerwijl was Prins jerome gecampeerd voor Neissen, welke plaats hij met nadruk belegerde. Zij gaf zich ten laatste over, zoo als ook eenige andere sterkten deden: maar de verlengde pogingen der inwoners van Silezië vormden niet slechts eene treffende tegenstelling met de gemakkelijkheid, waarmede andere vestingen in de Pruissische staten hadden gecapituleerd; zij hadden insgelijks het goed gevolg van de hoofd - armee in Polen te beletten zich met de troepen te vereenigen, tot het te onderbrengen dezer sterkten gebezigd.
Gedurende het laatste gedeelte van dezen strijd tusschen Pruissen en Frankrijk, was Rusland de Mogendheid, die voornamelijk in den oorlog deelde; en de bataljes van Eylau en Friedland toonden de opregtheid harer verkleving aan de zaak, welke zij had omhelsd. Doch laat ons hier voor een oogenblik stilstaan in dit verslag van veldslagen op veldslagen - dit verhaal van slagtingen! De jammeren van den oorlog worden maar zelden naar eisch geschat door hen, die aan dezelven niet zijn blootgesteld; voor dezulken mag eene schilderij van deszelfs wezenlijke rampen wel niet onleerzaam of onvruchtbaar zijn. De slag van Eylau,

{==390==} {>>pagina-aanduiding<<}
getrouwelijk geschetst door een' ooggetuige, vertoont daarvan een treffend beeld:
‘Zoo spoedig als het veilig geschieden kon, drong mij mijne nieuwsgierigheid om het merkwaardig tooneel te bezoeken; en verschrikkelijk inderdaad had de ijzeren hand des krijgs hare doodelijke trekken op deze rampzalige oorden gedrukt! Hier was de vreedzame landman, die naauwelijks den naam van buonaparte kende, uit zijne woning gescheurd, en vriend en vijand schenen zich vereenigd te hebben, om hem zijn ijsselijk lot te doen gevoelen.
De Russen, om vuren te stoken, hadden de hutten van alle de naburige dorpen ontbloot en afgebroken. Iedere soort van voorraad was hier weggemaaid, en ellende en gebrek vertoonden zich in hare grootste uitersten. Ouders waren genoodzaakt hunne uitgehongerde lievelingen in hunne eigen tuinen te begraven. Arme, vermagerde, holoogige gedaanten kropen, als bedelaars, in lappen rond; en het was bijna onmogelijk hunne woningen binnen te gaan, uit hoofde van den stank van doode ligchamen, waartegen zelfs de geest van azijn niet in staat was mij te beschutten. Ook waren die bij de Fransche hoofdkwartieren niet gelukkiger, want zij verloren insgelijks wat maar te vinden was; en de Rector van Jessau naar Koningsbergen gevlugt zijnde, werd van zijne geheele boekerij gebruik gemaakt om de ketels der soldaten te doen koken!
Zonder het te zien, zou ik nimmer geloofd hebben, dat de menschelijke natuur zulk eenen bovenmatigen trap van ellende kon verdragen.
Overmand door deze ijsselijke gezigten, hield ik het beter de afschuwelijkheden van het slagveld te gaan beschouwen. Hoe verminkt ook ik daar velen mijner natuurgenooten mogt vinden, ten minste hadden deze levenlooze ligchamen hun lijden geleden; terwijl de rampzalige inwoners van Eylau dien nog martelender honger-dood te gemoet kwijnden, welke gewis hun-
{==391==} {>>pagina-aanduiding<<}
jammerlot zou geweest zijn, hadden zij niet uit Koningsbergen ten spoedigste ondersteuning ontvangen.
Had ik eerst het slagveld (inderdaad een slagtveld!) bezocht, dit akelig en ongewoon gezigt zou mij ontwijfelbaar veel meer geschokt hebben, dan het thans deed; schoon er van twaalf- tot dertien-duizend slagtoffers voor mij verspreid lagen. Hier lagen brokken van trommels, karren, paarden, tuigen, mantels, hoeden, met gebroken musketten, pistolen en andere wapenen, alles dooreen en rondom verstrooid. Russen, Duitschers, Franschen en Pruisen lagen hier nevens den anderen.
Het gebrek aan leeftogt werd verzwaard door de treurige bedenking, dat vijfmaal meer verspild was door de soldaten, dan verbruikt. Alles was vernield en lag woest; geen deur of venster bleef over. De beide partijen volgden elkander in de huizen, en buonaparte gaf ten laatste de plaats ter plundering over; wanneer de bewoners, van den aanzienlijksten tot den geringsten, van alles beroofd werden, wat zij bezaten.’
Terwijl buonaparte de krijgsverrigtingen van zijne armee bestuurde, die tegen de Russen stond, werd zijn Generaal lefebvre gebruikt tot onderwerping van Dantzig, alwaar de Pruissische Generaal kalkreuth het bevel voerde, en welks bezetting bestond uit 16,000 man. Voor eenen aanmerkelijken tijd weerstond het al de pogingen der belegeraars, en sloeg, met eene verschrikkelijke slagting, alle hunne ondernemingen af, om meester van de citadel te worden. In April werd het voor vijf dagen gebombardeerd, doch zonder gevolg; en een wapenstilstand van vier uren werd door de vijandelijke bevelhebbers toegestaan, met het éénig oogmerk om de dooden te begraven. Ten laatste, na ongeloofelijke proeven van dapperheid en krijgskunde, capituleerde het op den 27sten Mei, de bezetting gesmolten zijnde van 16,000 tot op 9000. Hun verdrag was echter vereerend, en zoodanig als

{==392==} {>>pagina-aanduiding<<}
zoo dapper eene armee verdiende. Zij trokken uit de sterkten met hunnen Generaal aan het hoofd en alle krijgseer, en hadden verlof om te gaan waar zij wilden, op belofte van binnen twaalf maanden tegen Frankrijk niet te dienen. Op het tijdpunt der ontruiming bevatte het eene groote menigte van krijgsvoorraad, zoo wel als kleederen, granen, enz.; maar deszelfs voorname waarde voor buonaparte was eene militaire stelling gedurende zijne operatiën in Oost-Pruissen.
De noodlottige uitslag der veldslagen van Eylau en Friedland leidde ten laatste tot het eindigen des oorlogs; en de zamenkomsten van alexander en buonaparte op de Niemen waren enkel voorbereidend tot den vrede tusschen hem en den Koning van Pruissen. Wij willen ons niet ophouden om de voorzieningen van dezen vrede te monsteren, noch den volgenden staat van Pruissen voor den geest terug te brengen, daar iedere dag ons noodigt, de rampen van het voorledene, bij de schitterende voordeelen van het tegenwoordig oogenblik, te vergeten, en op de bemoedigendste vooruitzigten te staren.
Het is aangenaam te bedenken, dat Pruissen, die Mogendheid, welke het meest vernederd, beleedigd en verguisd is door buonaparte, het grootste deel heeft gehad in hem deze straf en dezen tegenspoed te berokkenen. De Pruisen hebben de vlek meer dan afgewasschen, en de nederlaag van Jena gewroken. Wat aangaat hunnen grijzen bevelhebber, zijn karakter behoesde geene zuivering - het duldde nooit eene vlek. Hij bleef getrouw onder de trouweloozen, en wilde liever, in een afgelegen oord, zuchten over de vernedering van zijn vaderland, dan rang en eere genieten als een werktuig der Fransche heerschzucht. Hij heeft zich mogen wreken op de vijanden van zijn land. Geen officier heeft zoo veel toegebragt tot den tegenwoordigen gelukkigen staat der zaken van de Verbondenen. Even als de Generaal kutusoff, heeft hij het uiterste zijner grijsheid aan de moeiten en gevaren van

{==393==} {>>pagina-aanduiding<<}
het slagveld gewijd; en, even als hij, heeft hij de volkomene verlossing van zijn vaderland en de vernieling zijner vijanden beleefd. Hij is met bekwaamheid bijgestaan door den Generaal yorck, die de eerste was om het teeken te geven tot den afval van buonaparte, en zichzelven eenen Pruis durfde betoonen in omstandigheden van meer dan gewone onzekerheid en gevaar.
Frankrijk, tot in het hart geschokt door de snelle en onvergelijkelijke voortgangen der indringende legers, zal, vertrouwen wij, als een leerzaam, waarschuwend voorbeeld worden vertoond op het historieblad; en de uitkomsten van 1812 en 1813 zullen, in toekomende eeuwen, aangehaald worden, om te bewijzen, dat een gebied, slechts gebouwd op vreeze voor menschen, en niet geschraagd door eenig beginsel van regtvaardigheid of eere, nooit van langen duur kan zijn. Eene kolom, op het zand opgerigt, is een flaauw beeld van deszelfs broosheid; en zijn val, wanneer ook plaats grijpende, verbaast niet minder door den spoed dan door de volslagenheid van deszelfs ondergang.





Lijkrede op de gesneuvelde Nederlanders, in de veldslagen bij Quatre-Bras en La Belle Alliance, op den 16 en 18den van zomermaand 1815. (*)


Wij wagen bloed en leven; 
Een strijd, ons bloed en leven waard, 
Die Neêrland aan den lof der Aard' 
Een wettig deel zal geven. 
 
tollens. 

Het was bij de Ouden, vooral bij de Atheners, eene ge-
{==394==} {>>pagina-aanduiding<<}
woonte, de gesneuvelden in eenen veldslag voor het Vaderland, in 't openbaar, door eenen Redenaar te doen prijzen, Toen was ieder burger een krijgsman, wanneer het de vrijheid van zijnen Staat gold; en zou niet deze inrigting zeer veel tot die wonderen hebben bijgebragt, welke ons de Geschiedenis van Griekenland en Rome op elke bladzijde aanbiedt? Ten aanhooren des ganschen Volks geprezen te worden door eenen pericles of demosthenes, - dan tranen van gevoel en dankbaarheid te zien vlieten door eene geheele vergaderde Burgerij: welk een denkbeeld! welk een prikkel tot edele daden! - En waarom missen wij deze instelling? Verbiedt zulks misschien onze Godsdienst? Maar aanbidden wij dan met denzelfden God, die eenen gideon, eenen samuel, eenen david, eenen josaphat en de Maccabeërs voorging, wanneer het verdediging des Vaderlands gold? die de lier van Bethlehems gekroonden Zanger met goddelijke Psalmen der overwinning bezielde? - Of is het, omdat onze tegenwoordige heldendaden kleiner zijn, dan die der mannen bij Marathon, bij Salamis, bij Plateën of Chaeronea? Maar konden zij dan meer, dan voor het Vaderland sterven? Neen, gewis, onze Geschiedenissen, onze tijden hebben ook mannen opgeleverd, dien 't niet van 't harte mogt, leed te zien aan hun Volk en heiligdom. Ook deze dagen vertoonden daarvan een bewijs, met bloed geschreven op de Brabandsche velden. Neen, dit alleen kan de reden des verzuims zijn: wij hebben geenen pericles, geenen demosthenes, geenen cicero. Maar het zij zoo! iets, dier groote mannen waardig, kan zekerlijk geen Redenaar
onzer dagen, ook slechts van verre, leveren; maar de zaak, waarvoor die mannen vielen, hun dood zelfs is te schoon, dat het niet ons, wier hart in ons brandt om hunnen lof te vermelden, vergund zou wezen, hunne heilige graven met eenigen lof te versieren; al moge die kunsteloos zijn, de verdienste van hartelijkheid zal hem gewis niet ontbreken!
Verplaatsen wij ons dan, waarde Landgenooten, in gedachten naar het slagveld bij Waterloo, waar versch gedolvene aardhoopen en een bloedig spoor ons de rustplaatsen onzer verdedigers aanwijzen. Omringen wij ons in gedachten met de vaders, de moeders, de kinderen, broeders, zusters en geliefden dier helden, en hoort daar met deelneming en inschikkelijkheid naar mijne rede, die de gesneuvelden wel niet

{==395==} {>>pagina-aanduiding<<}
behoeven, (of zou hunne verdienste van eene lofspraak afhangen?) maar die wij toch voor dit oogenblik als voldoening aan eene loffelijke gewoonte, zoo wel als aan de behoefte van ons hart, zullen beschouwen.

I. Vooreerst moeten wij zien, wie de strijders waren, welke gevallen zijn, om hunne betrekking op ons behoorlijk te kunnen waarderen; daarna, voor welke zaak zij gestreden hebben, om hunne deugd op prijs te stellen; dan, hoe zij dien strijd hebben doorgestaan, om over hunne dapperheid te kunnen oordeelen; en eindelijk, welke de belooning daarvoor uit den aard der zake is, en van onze zijde moet wezen.
Wie waren de gesneuvelden, wier overschot hier rust? Het waren Nederlanders; een naam, die met luister in de jaarboeken des menschdoms prijkt. Klein moge ons land zijn; een uithoek van Europa, misschien het laatst bevolkte van ons Werelddeel; het moge ten eeuwigen doel strekken aan de woede der golven, die onophoudelijk den veegen ingezeten bestoken: het is daarom niet minder geliefd van de Godheid. Hij, die het, volgens gindschen Wijsgeer, een schouwspel, zijns waardig, keurt, een' edelen mensch te zien worstelen tegen den nood, opdat hij te grooter zou worden door de zege; hij deed de Nederlanders, een geheel Volk, jaar op jaar, door de Wereldzee teisteren, opdat wij, door haar te betemmen, onze krachten ontwikkelen, ons bestaan vestigen, onzen naam vereeuwigen, ons vermogen meer dan verdubbelen zouden. Ja, Nederland! de heerschappij der baren is u van de Godheid geschonken, en zoo lang de Noord- en Zuider - zee uwe kusten bespoelen en bedreigen, zal de Nederlander nimmer een gewillige slaaf zijn!
Maar ook de mildere giften-des Aardrijks ontbreken u niet. De rijkste korenvelden, de vetste weilanden bieden het oudste, het onschuldigste, het natuurlijkste voedsel, het voedend graan en de melk der kudden, in ruimen overvloed. Eener milde Moeder gelijk, stort de Aarde alle hare geschenken in de onderscheidene oorden van dit bekoorlijk gewest uit. Waar vindt men zoo vele groote steden, zoo vele welvarende dor pen, zoo veel nijverheid, zoo veel werkzaamheid, zoo vele middelen tot onderlinge gemeenschap der inwoners?

{==396==} {>>pagina-aanduiding<<}

Wat deze inwoners, onze voorouders, in zulk een land geboren en opgevoed, verrigt, doorgeworsteld en geleden hebben; hoe zij, van de vroegste tijden af, een vrij land bezaten, en het door hunne deugd aan hun nakroost overlieten; hoe dit hun nakroost, onze Vaderen, nog lofwaardiger dan het voorgeslacht, door hunnen strijd tegen den magtigsten Koning der Aarde, dat land verheerlijkt, en hunnen roem, hunne magt in alle vijfdeelen der Aarde uitgebreid hebben; hoe het ijs van de Noordpool zoo min, als de hette der Keerkringen, hunne stoutheid afschrikte, of hunnen moed kon doen buigen; hoe zij alle Zeeën beheerschten; hoe zij de twee Koningrijken, die toen in magt, in volkrijkheid, in nijverheid, in rijkdom boven alle andere uitstaken, Frankrijk en Engeland, ter zee door hunnen arm, te lande door hun beleid, deden zwichten; hoe zij nogmaals dat zelfde Frankrijk, eeuwig jeukende naar heerschappij, op de velden van Malplaquet, ten koste des levens van veertienduizend onzer Vaderen, versloegen: - dit, Landgenooten, zal ik, als u allen bekend, niet in het breede vermelden. Maar door welke zeden, welke instellingen en gevoelens onze voorouders dit alles vermogten te doen, en waardoor ons land zoo groot geworden is, - hierdoor zal ik gereedelijk ook op den lof onzer gesneuvelde vrienden komen. Immers, onze Staat, ons Volk heeft voorheen altijd uitgemunt door zucht voor het oud - vaderlandsche; wij behoefden anderen niet blindelings na te volgen, o neen! veelmeer kwamen andere Volken bij ons lessen in staatswijsheid, in zeevaart, in handel, in nijverheid nemen. Magtige Keizers ontdeden zich van hunne praal, om bij ons de kunsten te leeren, die een half Werelddeel moesten beschaven. Onze wetten waren zacht in de uitvoering, door de menschelijkheid der Regters. Elk kon bij ons tot de hoogste waardigheden geraken; geboorte noch armoede sloot hem uit; een jongen, die in de lijnbaan liep, werd
Bevelhebber onzer Vloten, en de grootste Zecheld van Europa. Moed, deugd of beleid was de hoogste aanbeveling. Koophandel en Zeevaart, die van de vroegste tijden af vrij waren, gaven aan alle standen een eerlijk, aan velen een ruim bestaan. Men smaakte, ongehinderd door knellende wetten, en ongestoord, de genoegens des levens. In onze voornaamste koopsteden zag men alle de voortbrengselen der geheele Aarde, alle de gewrochten van menschelijke vlijt opeengestapeld, en voor een' ge-
{==397==} {>>pagina-aanduiding<<}
ringen prijs voorzag men zich van 't geen het uiterste Oosten en het verste Westen opleverde. Van alle andere Volken verschilden wij daarin, dat onze Staat voor iedereen openstond. Wij hadden geene godsdienstige strafwetten, geene belemmeringen van uitheemschen; elk kon hier naar verkiezing zijnen God belijden, en zijne tijdelijke belangen op eene geoorloofde wijze behartigen. In de opvoeding der jeugd was vrijheid onze leus. Geene onnatuurlijke voorschriften ontrukten den Ouderen hun kroost reeds in de vroege jeugd, om het op krijgsscholen, niet tot menschen, maar tot roofzuchtige soldaten, oogendienaars van een' Veroveraar, en geesels der wereld, te vormen. Daarom, echter, wisten onze forsche krijgs- en zeelieden niet te minder te zegepralen. Niet alleen te lande gaven wij het voorbeeld aan geheel Europa, dat weinige manschap in een klein gewest den magtigsten Koning, den Barbaar van het Zuiden, weêrstaan kon; maar ook ter zee fnuikten wij zijnen trots, hielpen zijne onverwinnelijke Vloot vernielen, overzeilden, meer dan eens, zijne galeijen, sloegen hem bij Gibraltar, namen zijne Zilvervloot, en vernietigden in Duins de scheepsmagt, die de bevrijders van Duitschland terug naar Zweden moest lokken. Onze Staat hield, in het laatst der zeventiende en het begin der achttiende Eeuw, de weegschaal van
Europa in handen. Koningen, Vorsten, Veldheeren van den eersten rang vrijden om de gunst onzer Prinsen en Staatslieden. Ook in de letteren en kunsten brak ons Volk roemrijk de baan, die naderhand zoo gelukkig bewandeld is. Bij ons werd de drukpers uitgevonden, die de gedaante der geletterde wereld veranderde; bij ons het werktuig, 't geen tallooze werelden aan het duizendwerf verdubbelde oog des verrukten beschouwers opende. In één woord, wij waren het voorbeeld ter beschaving van Europa. Edele Dichters hebben onzen lof bezongen: 't is waar, een dwaas vooroordeel houdt hen voor het overige Europa gesloten; maar wat schaadt ons zulks? de geheele Aarde, alle Zeeën verkondigen luid onzen moed, onze oude kracht, en herhalen ontelbare malen, zoo ver slechts menschelijke kielen varen kunnen, de namen van Holland, van Zeeland, van Amsterdam, Rotterdam, en den geliefden naam van nassau en van oranje!
II. Dit alles waren wij. Zijn wij het dan niet meer? Dank zij den Algoeden en de dapperheid dezer helden, wij worden

{==398==} {>>pagina-aanduiding<<}
het weder: maar al dit goede, al dit schoone, al dit harten ziel-verheffende, al dit verkwikkelijke was ons ontroofd, ontscheurd of listig ontvreemd door eene Natie, sinds lang onze erfvijand, het doel der waakzaamheid onzer grootste staatslieden; door eenen Man, die niet alleen onze vijand, maar de vijand der wereld was, wien alle Vorsten, alle Volken, thans uit éénen mond, met den vloek der menschheid beladen, in den ban doen. Maar hij was in het bijzonder onze vijand. Ons geluk, onze bedaarde, welwikkende geest, onze handelverbindtenissen met alle Volken hinderden den hater van alle goed, van alle geluk en welvaart op Aarde. Alles, 't geen ik zoo even opnoemde, hadden wij verloren. Onze roem was vervlogen: want de kracht onzer voorzaten was door weelde, en alles verlammende binnenlandsche verdeeldheid, verteerd. Niet de vijand overwon ons; wij overwonnen, wij vernederden onszelven. Onze bezittingen in het Oosten en Westen waren de buit geworden onzer magtige overzeesche naburen. Onze oude voormuur (het land onzer broederen, die twee Eeuwen vroeger dan wij onder de dwingelandij bezweken, en die wij sedert slechts als werktuigen tot ons behoud aanzagen) werd ondermijnd, straks gesloopt: wij zelven waren elf jaren lang verachtelijke schatpligtigen onzer tirannen; daarna vier jaren, in eene nog verachtelijker onderwerping aan den broeder des dwingelands, omdat zij schijnbaar vrijwillig was, van allen handel verstoken. Onze schepen zagen wij, met jammerende oogen, in de havens vergaan. Onze krijgslieden moesten, om onze kluisters te vaster te smeden, van de Oostzee tot de oude kolommen van hercules hun dierbaar bloed vergieten. De vrijheidlievende Spanjaard vroeg met verbazing, terwijl hij hen slagtte, of dan een grillig noodlot vermaak schepte, de geaardheid der Volken om te keeren? den bewoner des Schiereilands tot
een' held der menschheid te verheffen; den nazaat der helden van Leyden, Haarlem, en Nieuwpoort, tot een' slaaf der slaven des grooten Keizers der Barbaren te vernederen? - Maar, wat zal ik van de vervulling onzer ellenden, van onze insmelting in Frankrijk, zeggen? Gij allen, mijne Vrienden, hebt de gevolgen daarvan ondervonden: gij allen weet, hoe onze zielen neêrgedrukt werden door vrees voor bespieding, door verbod van spreken en schrijven over onze dierbaarste belangen; hoe onze goederen en ligchamen werden

{==399==} {>>pagina-aanduiding<<}
dienstbaar gemaakt aan zijnen wil; hoe de kinderen van ons hart, velen zelfs van hen, die wij hier thans, met tranen van een zoeter gevoel, voor de edelste zaak gevallen zien, ons van 't hart gescheurd werden, om onder een' naam, die de schrik en verfoeijing onzer Vaderen was, - onder den naam en de banieren van Franschen! - voor altijd buiten het Vaderland, buiten het bereik van Hollands taal en zeden, voor de luimen eens onbepaalden gebieders te sneven, die niet ademen kon buiten oorlog. Doch wat spreek ik van taal en van zeden! Ook wij, die men nog vergunde voort te kwijnen op het rif des Vaderlands, ook wij zouden ras gedoemd worden eene taal ter zijde te stellen, die men, reeds vóór de overmaat onzer ellenden, uitkreet als alleen voor matrozen geschikt, terwijl alwat beschaafd was, zelfs in den schoot van zijn huisgezin, de taal des verwinnaars zou spreken. Onze zeden! - echtbreuk, losbandigheid, onnatuurlijke zonden stonden voor het eerst den Hollander vrij. Den Hollander? - hij was dit niet meer: hij was een Franschman aan de Zuiderzee! Wij hadden geene vlag meer: op onze schepen zelfs, dat zinnebeeld onzer oude grootheid, werd de stempel der slavernije gedrukt.
Uit dit alles nu, uit deze diepte der vernedering, had God ons wonderdadig verlost. Hij zond zijn' adem uit, en tweemaal honderdduizend menschen verstijfden. Eene nieuwe heirmagt, waarmede de boosdoener Hem wilde tarten, werd door de opgezette vloeden, of door 's vijands vuur en staal verdaan. De boeijen vielen van onze handen: wij waren als menschen, die droomden; ras echter grepen wij de vrijheid met beide armen aan. o, Hoe zoet waren toen de omhelzingen van menschen, van broeders uit alle partijen! Men zegende de leiding des Hemels, die onze twisten zoo heerlijk in hartelijke liefde oploste. - Dan, de bevrijding der wereld ging met een' zoo rassen tred voort, dat wij meer aanschouwers, dan medewerkers in het heil des Almagtigen konden zijn. Van alle legermagt beroofd, zonder geschut en krijgsbehoeften; hoe zouden wij den vijand der wereld in zijn hol hebben kunnen bestoken? Hij viel; en de gunst der reddende Koningen, meer nog dan onze verdiensten, hereenigde ons met onze oude broederen tot éénen grooten en aanzienlijken Staat: want men gedacht aan onze Vaderen, aan de Vaderen van den dierbaren Vorst onzer keuze, en men zeide: Neen! het kroost van zulke mannen mogt ongelukkig worden, verbas-
{==400==} {>>pagina-aanduiding<<}
teren kon het zoo niet van 't edelst bloed, of een der voormuren van Europa tegen het geweld der Franschen is veilig in zijne handen.
Zóó werden wij dan hereenigd; de nakomeling der de rijken, hoofden, de ruiters, trompen, de witten groette zijnen broeder in het nakroost der egmonden, der van stralens en rubbensen. Spoedig genaakte de stond, waarin het op de proef zou blijken, of Europa ons met regt het pand zijner veiligheid had aanvertrouwd. De Vrede werd baldadig verscheurd door dien onmensch, die niet leeft zoo hij niet regeren, en niet regeert zoo hij niet slagten kan. Dan, het gold niet slechts onzen vaderlandschen, onzen heiligen grond, doorweekt met het bloed der Vaderen, dien wij te verdedigen hadden; het gold niet slechts den vervlogenen roem der Batavieren, den reeds begravenen der Belgen, dien men herwinnen moest: het gold meer. De vrijheid, de welvaart, de trouw, de deugd, ja het geloof bijna aan Gods Voorzienigheid stond op het spel: dit alles was eens verloren geweest; het was door Gods beschikking herwonnen: zou het nogmaals door onze slapheid bezwijken? Dat verhoede God!
III. Maar wij lagen bloot voor den eersten aanval. Alle vestingen, tegen onze grenzen gerigt, ontvingen juichend de zamenzweerders. Van onze zijde was er geene vesting, die eenigzins tegen de sterkte onzer vijanden op mogt. In vroegere dagen gesloopt, was in eene vijfentwintigjarige onderdrukking geene gedachte aan herstel dier voormuren opgekomen. Van onzen kant, ondertusschen, dreigde het ondier, in zijne grootste kracht, met de hoornen. Dáár werd alles versterkt; dáár werden, zoo 't scheen, zelfs de mogelijke kansen tot tegenspoed afgesneden; terwijl de beul onzer kinderen en van onze welvaart, die de staatslist van filips, het krijgsbeleid van alva met beider wreedheid paarde, aan honderd-dertigduizend man, de keur zijner benden, heet op bloed, roof, en den afgrijselijken roem des veroveraars, met den vinger onze rijke landouwen wees, en hun in dat paradijs het loon eener korte poging vertoonde; eener poging, te gemakkelijker, daar wij zelven (dus zeide hij) ons dadelijk onder zijne banieren zouden scharen! Vooral onze pas hereenigde landgenooten uit de zuidelijke gewesten, zij, de lang mishandelde, uitgezogene, vertrapte Brabanders, zouden hem toevliegen, en onze

{==401==} {>>pagina-aanduiding<<}
krijgslieden, die weleer gedwongen zijnen standaard volgden, hunne wapenen met hem tegen ons wenden!
Dus droomde hij. Reeds was de aanval begonnen, reeds weken de dappere, maar overvleugelde Pruisen voor de overmagt, toen zijne benden, geleid door verraders, die alles te vreezen hebben bij eene nederlaag, (*) die magt, moed, beleid en vertwijfeling paren, op ons aanvallen. Een punt, waar vier wegen, als zoo vele armen, zich kruisen, om naar vier voorname steden te leiden (†), was aan den erfgenaam des Nederlandschen troons, aan Neêrlands moedige krijgslieden ter bewaring gegeven. En het was hier, dat zij, door eene dubbele overmagt aangevallen, het eerst, onwrikbaar als muren, alle magt, allen moed, al het beleid, al de vertwijfeling des vijands verijdelden. Hier was het punt van beslissing. Ware dit gevallen, geene kans was er voor een' geregelden aftogt der Bondgenooten naar de Hoofdstad van het Zuiden onzes Staats. Zij waren, reeds den volgenden dag, bezweken; en wie berekent de stoutheid, de krachten, de hulpmiddelen voor den vijand, den schrik, de ontmoediging, de verslapping, misschien de verdeeldheid onder de Bondgenooten, daaruit te ontstaan? Hier moest de trouw der Belgen, die der Batavieren aan nassau's bloed, aan het herstelde Vaderland, op de vuurproef blijken. Zij deden haar blijken. Geschaard rondom den jeugdigen Held, spruit van Hollands Verlosser en Brabands Ruwaard, gedroegen zij zich dier Antwerpenaren waardig, die de Fransche woede uit hunne muren verdreven, gelijk dier Amsterdammeren, waarop de magt van lodewijk XIV afstuitte. Maar de neêrlaag der
Pruisen gebood den omzigtigen Veldheer, achterwaarts naar eene veiliger stelling te wijken. Dit deed hij. Na één dag toevens, valt de onvermoeide vijand met alle vereenigde krachten aan. Meer dan honderdduizend der zijnen staan tegen zestigduizend der onzen en van onze Bondgenooten. Zijne hoofdmagt rigt hij op het punt, waar de gouden standaard van Oranje wappert. Napoleon, onverzoenlijk tegen dat Huis, gelijk filips II, gelijk lodewijk XIV, gelijk alle tirannen het waren, hoopt die zuil der vrijheid, in het middelpunt des legers opgerigt, te vellen. Die dwaas! dáár stookte hij het vuur, 't welk Holland

{==402==} {>>pagina-aanduiding<<}
en Braband nu voor eeuwig heeft ineengesmolten. Onbezweken stonden onze helden: in hun midden wierp de jonge Vorst, door hunnen arm aan den vijand ontrukt, zijne eereteekens omhoog: juichend namen zij die op; maar in dat zelfde oogenblik sneefden er velen. Ja, velen zijn er gevallen op dien schoonen, maar bloedigen dag! Edel was hun dood, het sieraad en de roem van hun Vaderland. Ik zie het, ook van den vijand liggen er velen, zeer velen, na een' bloedigen tegenstand, verslagen; maar, terwijl wij hunne dapperheid erkennen, kunnen wij die geenszins gelijk stellen met den dood dezer mannen voor het Vaderland. Menschen, door en door bedorven in zeden en beginselen, schuldig aan den verfoeijelijksten meineed, moeten toch, om dit alles te bewimpelen, eenigen moed op den voorgrond plaatsen, opdat zij de eeuwige blaam, die zij als menschen op zich geladen hebben, ten minste door den schijn van Vaderlandsliefde verzachten. De schatten, de roof, waarop zij vlammen, verdienen toch eenigen strijd, eenige opoffering. Maar de mannen, die hier vielen, waren grootendeels uit eenen stand, die hun ook buiten den krijgsdienst een eerlijk bestaan zou hebben geschonken. Hunne uitzigten konden, bij 's lands herlevenden bloei, schitterend, of althans tamelijk voordeelig zijn. Maar niemand dier braven liet zich daardoor het hart week maken, noch aarzelde een oogenblik voor 't heetste vuur, op de hoop van te huis eenmaal een vreedzaam bestaan te genieten. Neen! den snooden vijand te straffen, het land te behouden, was hun doel: daarvoor ontzagen zij geene gapende vuurmonden, noch het moordbrakende pelotonsvuur, door duizenden en tienduizenden zonder tusschenpoozing gevoed. En wat zal ik van hunnen onsterfelijken aanvoerder zeggen? Hij steekt uit boven hen allen: want achter hem blonk eene kroon, aan zijnen voet gaapte het graf, waar dezelfde aarde hem zou dekken, die den gemeensten zijner krijgslieden dekt. En toch aarzelde
hij geen oogenblik. In de digtste drommen des vijands gaat hij de zijnen vooruit: reeds treft hem het vijandelijk lood; maar de eeuwige Voorzienigheid, die zich onzer ontfermde, wendt het af van de levensdeelen. Nu is hij gewond, gewond voor Nederland! Hij heeft het leven voor den lande prijs gegeven: hij heeft den band, die Nederlander aan Nederlander moet hechten, voor altijd vastgestrikt.

{==403==} {>>pagina-aanduiding<<}

Maar, misschien troostte deze gevallene, die gekwetste helden de zekerheid der overwinning? - Gewisselijk streelde hen de zoete hoop der zege; dan, bleef de strijd niet lang hagchelijk, onbeslist, onzeker? Doch hierop zagen deze helden niet. Vergunt mij, Toehoorders! hier eene aanmerking, die hunne verdienste nog verhoogt. Wanneer zij met zekerheid vooruitgezien hadden, dat hun dood den Staat niet gered, maar eene neêrlaag zou hebben ten gevolge gehad, nog zouden zij gewis geen duimbreed gronds geweken, nog zouden zij den schoonen dood voor het Vaderland gestorven zijn. Eene inwendige stem, de stem van eer en pligt, zou hun dan zelfs hebben toegeroepen: ‘Neen, Nederlanders! neen! gij kiest geene vermetele partij, door, voor de algemeene vrijheid en het algemeen behoud, het dringendste gevaar en zelfs een zekeren dood te trotseren; neen! bij de schim van frederik van oranje, die ook vruchteloos zijn leven aan het Vaderland offerde! - Welk eene eeuwige schande zou er hechten op onzen naam, wanneer de dwingeland, op nieuw meester van Europa geworden, andere volken de eer mogt doen, hen te haten en te vloeken als zijne vijanden, maar ons, om onzen slappen tegenstand, zijne kinderen, zijne getrouwe onderdanen te noemen! Neen, bij God! nimmer hebben onze Vaderen eerlooze veiligheid boven roemruchtig gevaar verkozen. Wij weten het immers, dat de voorzaten dezer Fransche werelddwingers ons alle veiligheid, alle rust en voordeel beloofden, wanneer wij in hun roofzuchtig stelsel traden, en met hen den nabuur verdrukten. Maar dit was de Nederlandsche aard niet; dit hadden zij van hunne Vaderen niet geleerd; dit konden zij niet verdragen. Zij tartten den ouden werelddwinger, en behielden, ten spijt van hem, onze tegenwoordige broeders, (*) schoon onze bijna zekere ondergang daarvan het gevolg
scheen te moeten zijn. (†) Zij waren te stomp, om veilig te leeren kruipen voor onregtvaardige magthebbers! Weten wij ook niet, hoe Vader willem, toen Hollands jongste nood scheen dáár te zijn, dijken en dammen wilde doorsteken, en te scheep een ander Vaderland zoeken, liever dan het vrij geweten te laten dwingen? - Of zouden wij

{==404==} {>>pagina-aanduiding<<}
het leven verkiezen in eene nieuwe slavernij? .... Maar onze dierbare ouders, geliefden, broeders, vrienden; zouden wij ze voor 't laatst gezien hebben? Het zij zoo! wij leven voor hen niet alleen; wij leven ook voor het Vaderland. Of zouden wij te huis als lafhartigen gerust een' na tuurlijken dood afwachten, en liever de schande, den smaad, het geweld, de onuitsprekelijke ellende zien, die wij eens in ons verdrukte Vaderland zagen, en die thans in verdubbelde mate zouden herleven? Neen! dat verhoede God! daarvoor hebben wij ons leven veil.’
IV. In dezer voege omtrent verbeeld ik mij, dat velen onzer thans gesneuvelde verdedigers, in de bedaarde oogenblikken, die den slag voorafgingen, hunnen toestand beschouwd, en hun besluit zullen hebben opgemaakt. En welk is nu hun loon? Niemand, dan een verachtelijk wezen, 't welk geheel aan het zinnelijke verslaafd is, zal durven beweren, dat hunne éénige belooning dit hoopje aarde is, 't welk hen, verre van de geliefde woonplaats hunner ouderen, magen; vrienden, verre van de spelen hunner kindschheid en de werkzaamheden hunner jongelingschap, bedekt; dit hoopje aarde, het algemeene graf voor duizenden, wier namen zelfs niemand hier kent. Neen! voor doorluchtige mannen is de geheele Aarde eene graftombe: geen grafsteen, geen opschrift alleen verheerlijkt hen in hun Vaderland; maar ook in, ook buiten hetzelve zweeft hun roem op aller lippen. Wat behoeven zij een marmer grafgesteente, een omslagtig grafschrift? In de harten der menschen leeft eeuwig hunne faam. Al bedekt het rijpend graan dezer welige velden ras de aarde, waaronder hun gebeente rust, dan nog roept de naam van Belle Alliance, gelijk die van Quatre-Bras, den vreemdeling toe, die deze oorden bezoekt: ‘Ga, wandelaar! en zeg in Holland, in Gelderland, in Vlaanderen, dat wij hier sneefden ter handhaving van 's lands regten en wetten! Zeg het, waar gij komt in Europa, dat wij vielen voor de heilige zaak der maatschappij, van trouw, geloof, Godsdienst en vrijheid! dat wij den voormuur, wiens bewaring ons was toevertrouwd, met ons bloed verdedigden! dat wij aan het Vaderland getrouw bleven tot den dood!’
Ja, edele mannen! uwe grootmoedige opoffering is reeds bekroond. Ook zonder de zege waart gij groot geweest: met haar, met die zege, door u verworven, gaat ons gevoel van

{==405==} {>>pagina-aanduiding<<}
bewondering tot heilige, dankbare vreugde over. Dit zij dan ook de bewustheid, die uwe droefheid lenige, ouders, gelieven, bloedverwanten, kinderen onzer gesneuvelden! Het is waar, het zou dubbel onbillijk zijn, uwe tranen te laken over mannen, wier waarde, wier grootheid door deze opoffering nog oneindig verhoogd is. In al het geluk, 't welk u voortaan nog te beurt mogt vallen, zullen zij, de vreugde en de roem van uw leven, u voor den geest staan, en gij zult zeggen: ‘Ach! had mijn kind, mijn echtgenoot, mijn geliefde, mijn vader dit met mij genoten!’ Thans voelt gij dubbel hun gemis, nu gij weet, welk een' schat gij in hun edel hart verloren hebt. Maar troost u, troost u, bedrukten! Onsterfelijk toch, dit wist gij, waren uwe dierbaren niet: en welk een' schooneren dood kondt gij voor hen wenschen? Dat zij weenen, (en wij weenen met hen) die hunne geliefde panden in Ruslands ijzige velden ten behoeve van een' dwingeland zagen vallen! Ach! ik weet hen niet te troosten: zij sneefden voor een' tiran. Maar gij - ziet gij dan den palm der overwinning niet, die uwe dierbare nabestaanden als erfenis aan 't geredde Vaderland achterlieten? ziet gij de tranen van dankbaarheid niet, die alle uwe medeburgers storten voor dat kostbaar geschenk? hoort gij de bewondering, den juichtoon niet, die de dapperheid der uwen het geredde Vaderland afperst? Gij, bloedverwanten of magen der dapperen bij uitnemendheid! gij zoudt troosteloos weenen? gij zoudt, na den eersten, regtmatigen tol aan de natuur, u niet verheugen over de tallooze blijken van deelneming, die u van alle zijden omringen? Gij vooral, weduwen, kinderen, welke met deze braven, die u alles waren, ook uwe tijdelijke uitzigten verloren hebt! het Vaderland zorgt voor u. Niet de Koning alleen. 't Is waar, zijn menschelijk en gevoelig hart zal alles voor u doen, wat het belang van den Staat vergunt. Hij heeft ook in vroegere dagen den strijd gezien; hij zag er ook een' Broeder aan
zijne zijde vallen; hij was thans ook in gevaar van een' Zoon te verliezen. En hij, niet vreemd aan rampen, zou uwe smart niet verzachten? Maar 't geen de zorg voor allen hem belet te doen, dat zullen uwe medeburgers, door geestdrift en liefde ontvlamd; voor u doen. Ziet gij niet reeds om strijd in stad bij stad Genootschappen vormen, zamengesteld uit de bloem der Natie, die bepaaldelijk voor u, voor de weduwen, de weezen

{==406==} {>>pagina-aanduiding<<}
der gesneuvelden zorgen? Reeds vroeger, toen de deugd uwen mannen en vaders nog op de proef niet gebleken was, toen reeds werden die echt-Nederlandsche vereenigingen zamengesteld. Thans, nu deze deugd onze stoutste verwachtingen overtroffen, nu zij ons in drie dagen uit doodelijken angst in de heerlijkste vooruitzigten verplaatst heeft, thans haast zich elk daarin te deelen. Vreest dus niets voor u zelven, bedrukte verlatenen! De behoefte, die gij leedt, zou voor het herlevende Neêrland een onuitwischbaar verwijt zijn. Het zal zich daarvoor weten te hoeden. De Staat zal de zoon, de vader, de opvoeder, de verzorger van alle achtergelatenen zijn. De Staat alleen? o Neen! Er is een ander, magtiger Vader der Weezen en Man der Weduwen, - god. Hij is dit van alle menschen; en Hij zou het niet in een' bijzonderen, geheel eigenen zin wezen van die genen, welke voor Zijne zaak, als martelaars voor al wat heilig en den menschen dierbaar is, gevallen zijn? .... Droogt dan uwe tranen, bedrukten! Al vergat u het Vaderland, al vergat u vader en moeder, Hij zou u niet vergeten. Hij heeft dit zelf verklaard; en Hij is geen mensch, dat Hij liegen zoude. Voor u kan en zal Hij zorgen; maar Hij kan en zal meer doen. Verandert uw weenen in gejuich, gij nabestaanden der gesneuvelden! Ziet, de voorwerpen van uwen rouw, zij zelven roepen u toe uit de woningen des lichts, waar zij, die niet schroomden voor de broederen het leven te zetten, door den Albarmhartigen zijn opgenomen: ‘Droogt, geliefden, droogt uwe tranen! Of zoudt gij jammeren om ons geluk, om onzen ligten, schoonen dood voor de menschheid? Zoo iets onze zielen hier kon bedroeven, het zou uwe overdrevene, buitensporige smart zijn. Doorleeft den overigen tijd, die u bestemd is, in gelijkmoedigheid, in geduld, in tevredenheid, in onderwerping aan de Voorzienigheid, en verwacht dan in blijde, dankbare hoop de vreugde, die wij reeds
genieten!’
Nog een woord tot u, o kinderen onzer dierbare verslagenen! eer wij scheiden. - Vergeet het nooit, dat gij heldenkroost zijt; het kroost van mannen, die, daar 't hun vrijstond in smaadheid te leven, liever een' eerlijken dood verkozen, dan u, hun geslacht, hun Vaderland, hunne voorouders te schandvlekken; die wisten, dat de lafaard, die het laatste kiest, vooral wanneer het op behoud van alles aankomt, door God en menschen veracht wordt, en rust zal

{==407==} {>>pagina-aanduiding<<}
vinden in leven noch sterven. Welk dus ook uw bedrijf zij, moed, zelfopoffering en deugd moeten steeds uwe leus zijn. Geen rijkdom, geene kracht of schoonheid of sieraad des ligchaams moeten u stof tot roem geven; maar wel, dat gij waardige kinderen zijt der waardigste ouderen. Immers, bedenkt het wel! de dood dezer Edelen heeft u op eene hoogte geplaatst, van welke zoo wel uwe ondeugden, als uwe deugden, alle uwe medeburgers in 't oog moeten vallen. Verheft u dus vooral op deze afkomst niet zonder deugden; want die afkomst maakt de verwachtingen, die men van u heeft, de aanspraken, die men op u doet, oneindig grooter, dan zij buitendien zouden wezen. Maar het heldenbloed, dat voor ons gevloeid heeft, zal u aan ons verbinden: de zaak, waarvoor de vaders stierven, zal den kinderen heilig zijn. Gekroond met vaderlandsche deugden, zal het volgende geslacht het tegenwoordige niet willen achter zich laten; alle Nederlanders, door heilige geestdrift aangevuurd, zullen het Vaderland door hun leven versieren, en, des noods, wanneer hunne betrekking het vordert, door hunnen dood beschermen. Zoo zal deze slag, zoo zullen deze dierbare verslagenen voor ons eene steeds vloeijende bron van volksgeluk zijn.

De boon.

Eene Vertelling.

Ik was wanhopig - vertelde in een avondgezelschap de jonge Bankier walter; zoo wanhopig, als ooit een verliefde geweest is, zoo lang het in gebruik geweest is verliefd te worden. Negen weken lang had ik in Weenen rondgezworven; in alle gezelschappen, bij alle gelegenheden, en alle policie-bureaux, had ik de Freule van tarnau, hare tante en hare kamenier beschreven; geen mensch kon mij uitsluitsel geven, waar zij gebleven waren. Aan goeden raad ontbrak het zekerlijk niet; want die is altijd gemakkelijk te bekomen. Men wees mij alle streken van het kompas op, om mijne Godin te zoeken.
Doch in Weenen was zij niet meer. Niettegenstaande mij dit in het logement, waar zij haar verblijf gehouden had, zeer duidelijk gezegd werd, niettegenstaande ik dezelfde ka-
{==408==} {>>pagina-aanduiding<<}
mer bewoonde, welke eenmaal de hare geweest was, zocht ik haar nog onophoudelijk. Ik was in alle kerken, bij alle missen, op alle redoutes en bals, in alle schouwburgen en plaatsen van uitspanning. Genoeg, de bemoeijing der liefde bleef vruchteloos. Mijne Heilige was verdwenen.
Dus verliet ik troosteloos de Keizerlijke stad, en keerde, in het slechtste winterweder, naar mijn huis terug.
Doch om u al het zeldzame mijns lots duidelijk te maken, moet ik u nog vertellen, hoe ik de Freule kennen leerde. Gij zult in mijne geschiedenis veel wonderlijks vinden; doch in de liefde is alles roman.

Voor drie jaar deed ik eene reis, om affaire, naar Weenen. Ons huis dreigde destijds groot verlies door bankbriefjes. Het gelukte mij, het ongeluk af te wenden; en nu wilde ik van de gelegenheid gebruik maken, en Weenen's gezamenlijke heerlijkheden genieten. Wie weet, dacht ik, of gij van uw leven weer te Weenen komt!
Mijne bekenden trokken mij in alle hunne gezelschappen; ik werd in menigen familiekring ingeleid; de moeders ontvingen mij zeer vriendelijk; de schoone Weenensche meisjes van mijne kennis waren het niet minder. Men wist, dat ik ongehuwd was, en de naam van ons huis was den vaders niet vreemd. Ik ging overal door voor den rijken Bankier, en ieder maakte mij tot den Heer Von walter.
Wegens de luimen en eigenheden mijns goeden, ouden vaders, dacht ik nog aan geen trouwen. Des te losser fladderde ik van de eene schoonheid naar de andere. Zij waren mij alle lief; maar liefhebben kon en wilde ik geene.
De Freule van tarnau wordt ook verwacht, fluisterde eens in een gezelschap eene oudelijke Dame digt bij mij haar jeugdig buurmeisje toe.
Het is een goed, lief kind, hernam deze: zij zou zelfs voor schoon kunnen gelden, zoo ze dat afzigtig gebrek niet had.
O! sprak de bejaarde Dame, gij meent de moedervlek, die zij op de borst, juist onder den hals, heeft? Men zegt, dat het naar eene muis gelijkt.
Eene muis? pardonneer, genadige Vrouw; zoo het anders niet ware, had zij juist niet noodig, zich zoo nonachtig

{==409==} {>>pagina-aanduiding<<}
tot aan de kin te bedekken. Neen, het gelijkt volkomen naar een' kameel met twee bulten, vier voeten en een' langen hals.
Geloof het niet! sprak eene derde, die zich nu in het gesprek mengde: ik weet de zaak naauwkeurig. Het is eene moedervlek van geheel bijzonderen aard, van ontzaggelijke grootte. De geheele boezem is zwartbruin, als koffij; en tot boven aan den hals toe, - verbeeld u eens, bid ik, om 's hemels wil! - tot boven aan den hals toe, met fijne, witte haren digt bewassen!
Wel, dat is ontzettend! riep de oude Dame.
Ja, zoo mij zulk een ongeluk aangegroeid was, zeide eene der beide jongen, (en sloeg de oogen zedig op haren boezem neêr, om welken, als een nevel om de sneeuw, een teeder gaas speelde) ik geloof waarachtig, ik leefde niet meer!
Thans mengden zich ook andere in dit belangrijk gesprek; ieder bevestigde het feit; maar alle beklaagden de Freule van tarnau wegens deze ramp.
De deuren gingen open. De Freule van tarnau en hare tante traden binnen.
De Freule, ware zij mij ook door het gemelde onderhoud niet belangrijk geworden, had mij door hare zeldzame schoonheid en gratie moeten treffen. Een ware engel, met oogen vol onschuld en goedheid; een ideaal van liefelijkheid, gelijk wij het somtijds in de beelden van angelika kaufmann bewonderen, en - neen, lach niet; ik was destijds nog niet verliefd; thans ben ik gehuwd; derhalve is waarheid in mijnen mond.
Genoeg, de schoone tarnau veroverde aller mannen blikken en harten; allen naderden haar met eene door zacht medelijden verhoogde deelneming. Doch haar hals was ondoordringelijk besluijerd tot onder de kin. Juist dit herinnerde onophoudelijk dezen aan de muis, dien aan den kameel. Ach! dacht ieder in stilte, waarom was het noodlot zoo wreed, en schond het bevalligste schepsel onder de zon op zoo gevoelige wijze! - En, ik ontken het niet, ik dacht dit ook.
Ik ben van nature niet nieuwsgierig; doch dezen avond plaagde mij die zonde meer dan ooit. Zelfs de schoonste boezem was mij onverschillig; maar de leelijkste van het beminnelijkste meisje trok mijne blikken tot zich. Onophoudelijk zweefden mijne oogen rondom de vouwen des digten sluijers; ik herhaalde het ontdekkingsplan van kwartier tot kwar-
{==410==} {>>pagina-aanduiding<<}
tier; ik vond steeds gelegenheid, der schoone ongelukkige [...] naast te staan. Vergeefs!
Men danste. Reeds stonden verscheidene paren vaardig; de schoone tarnau bleef ongevraagd zitten. - Wat de verbeelding niet doet! - Ik noodigde haar uit; zij gaf mij de hand. Nu danste ik den ganschen avond met haar.
Zij zweefde zoo ligt om mij heen, als eene van titanias Elven; en in alle hare bewegingen, haar glimlagchen, hare blikken, hare woorden vol onbeschrijfelijke aanvalligheid..... ach, jammer van het meesterstuk der Natuur, welke haar heerlijk werk in eene onbarmhartige luim bedierf!
Men ging eerst laat uit elkander. De schoone ongelukkige had mij verrukt. Zij was zoo argeloos en vrolijk en vrij van alle ingenomenheid, - ach, zij wist gelukkig niet, wat ik reeds wist, en allen wisten! Des te beter voor haar. Ik was geen Fantast genoeg om op stel en sprong te verlieven, schoon zij het inderdaad waardig geweest was. Doch, dit beken ik gaarne, nog nooit had mij een vrouwelijk wezen in zoodanige mate voor zich ingenomen. Een innig medelijden bewoog mijn hart. En zulk een engel verdiende immers wel een weinig medelijden?
Vermoedelijk had ik haar reeds des anderen daags vergeten - vergeten? neen, dat wil ik toch niet zeggen; want aan eene der grilligste spelingen der natuur, waarin de betoovering van het schoone met het leelijkste van alwat leelijk is vermengd was, denkt men nog wel eens. Maar, terwijl ik van eene wandeling terugkwam, en de trappen van mijn logement opliep, kwam mij de tante met de Freule zeer onverwacht, van boven, tegen.
Natuurlijk, men bleef staan. Men vroeg elkander naar den welstand sedert gisteren. Wij verwonderden ons, met elkander onder hetzelfde dak gewoond te hebben, zonder het te weten. Ik betuigde daarover mijn genoegen, en bad om verlof, de Dames ter gelegener tijd, op hare kamer, te mogen zien. Bij het woord zien, zag ik werkelijk - want mijne nieuwsgierigheid geraakte weer gaande - naar de verborgene plaats der leelijke moedervlek: een dikke shawl, zorgvuldig onder de kin met eene speld te zamen gehecht, omwond der Freule borst en schouders; dus blikte ik liever naar het hemelsch-schoone gezigt op.
Zij gingen den trap af; ik snel in mijne kamer, om, nog

{==411==} {>>pagina-aanduiding<<}
het venster uit, de slanke gestalte te zien. Zij klommen in een rijtuig en reden heen. Ach, zuchtte ik, regt jammer, dat zulk een engel zoo walgelijk moet geschonden zijn!
Hetgeen mij vergund was, liet ik niet na. Ik maakte van tijd tot tijd de Dames eene visite. Zij waren vreemd in Weenen, zoo wel als ik, en slechts door een Augsburgsch huis, van hetwelk zij wissels hadden, mijnen bekende aanbevolen, bij wien ik haar des vorigen avonds had aangetroffen.
Ik bragt mijne huisgenooten in het Prater, in den Schouwburg, en waar iets te zien was. De schoone josephine - ik wil de Freule noemen, zoo als haar de tante noemde - vertoonde steeds meerdere schoone eigenschappen van geest en hart, hoe bekender zij mij werd. Doch (dit ontging mij niet) hoe ouder onze kennis werd, hoe voorzigtiger zij de treurig geschondene borst bedekte. Josephine was het volkomenste vrouwelijke wezen, dat ik in mijn leven gezien heb; maar geheel volkomen mag toch onder de zon niets zijn!
Dewijl wij elkander dagelijks zagen, werden wij dagelijks vertrouwder. Het was ten laatste, of ik volkomen bij haar behoorde. De tante behandelde mij met die vertrouwelijkheid, waartoe men op reis onder elkander zoo gemakkelijk geraakt. In josephine's uitlatingen scheen ik zachte sporen der vriendschap te ontdekken. Was ik eens door bezigheden verhinderd geworden, op den bestemden tijd bij de Dames te verschijnen, dan moest ik zelfs kleine verwijten hooren; en wanneer mij dan josephine een tijdlang stijf en zwijgend aanstaarde, alsof zij mijn gansche wezen doorzien, en vragen wilde: wie zijt gij? - ach, ik weet niet, hoe het mij dan werd!
En ten laatste hinderden mij geene bezigheden meer. Ik verscheen met den klokslag.
Doch deze hemel duurde niet lang. Ik ontving een' brief van huis. Mijn goede vader had eene beroerte gekregen; hij verlangde naar mij. Ik moest ijlen, zoo ik hem in deze wereld nog eenmaal omhelzen wilde.
De brief kwam des morgens. In een half uur was alles ingepakt; de postchais voor het logement. Ik was door schrik als buiten zinnen. Mijn bediende meldde, alles was in orde, ik kon optreden. Ik ging als een droomende naar de straat af, dacht aan geen afscheid van mijne huisgenooten, en juist

{==412==} {>>pagina-aanduiding<<}
wilde men mij in den wagen helpen, als eene stem van boven riep: Waar wilt gij heen?
Dat was josephine's liefelijke stem. Ik zag naar boven; zij lag in het venster en herhaalde de vraag. Mijne bewustheid kwam terug. Ik vloog weer in het logement, de trappen op, om ten minste te doen, wat beleefdheid, of ook vriendschap, beval.
Ik klopte aan. De deur sprong open. Josephine, nog in het eenvoudig morgengewaad, trad mij eerst tegen, en vervolgens, met de uitdrukking van den levendigsten schrik, eene schrede terug. Mijn God! riep zij: wat schort u? wat is u bejegend? wat zijt gij bleek en ontsteld?
Terwijl zij dat met hevige beweging zeide, en hare hand uitstrekte, om de mijne te vatten, viel de kasimire shawl, die zij slechts losjes omgeworpen had, vóór van elkander. En - de schim mijns vaders moge het mij vergeven! maar de nieuwsgierigheid is eene der indringendste zonden; - ik vergat reize, beroerte en extrapost, en had slechts oogen voor het geopenbaarde geheim van josephine's boezem.
Verbeeld u mijne verbazing! - Ik zag een boezem, helder en wit als elpenbeen, en, twee duim diep onder het groefje van den albasteren hals, de beruchte moedervlek. Doch het was geene muis, geen kameel, maar eene donkerbruine vlek der huid, van de grootte en zelfs van de gedaante eener boon. Men zou willen zweren, dat er eene Turksche boon van bruinachtige kleur op de verblindende sneeuw lag.
Wel trok josephine, rood wordende, en snel genoeg, de shawl weer bijeen - maar spreken kon ik nu toch niet. Was het de beroerte, was het de boon? genoeg, ik stond verstomd daar, als eene beeldzuil.
Om 's hemels wil! riep de tante, zeg toch, wat is u bejegend? Hebt gij een ongeluk gehad?
Mijn vader heeft eene beroerte gekregen - hij worstelt met den dood - ik moet u verlaten.
Dat was alles, wat ik eindelijk uitbrengen kon. Ik kuste de Dames de hand, en nam afscheid. Bij dit afscheid hield josephine voor een oogenblik - doch het was ook maar een oogenblik! - mijne hand krampachtig in de hare gesloten. Haar gezigt scheen mij bleeker en haar oog nat. Doch welligt was het ook zoo niet; het schemerde alles schaduwachtig voor mijne blikken.

{==413==} {>>pagina-aanduiding<<}

In den wagen was alles vergeten, slechts niet mijns vaders worsteling met den dood. Ik reed dag en nacht; ik leefde als in eene koorts. De dagen mijner reize waren de schrikkelijksten mijns levens. Slechts in de verwarde droomen, die mij omfladderden, had ik nu en dan nog een vrolijker oogenblik; nu en dan vertoonde mij Morpheus, of de koorts, ook de donkere boon in de sneeuw.
Toen de wagen eindelijk voor het vaderlijk huis stilhield, traden mij eenigen mijner naastbestaanden tegen, allen in rouwgewaad. Het was gebeurd. Mijn vader had de wereld verlaten; zijne asch rustte reeds in het graf.
Ik wil hier niet uitweiden, hoe geweldig mijne smart was; ik beminde mijnen vader, ook bij alle zijne luimen, met de dankbaarste, kinderlijke teederheid. Schrik, angst en de vermoeijingen der reize wierpen mijne gezondheid omver. Ik verviel in eene heete koorts, en dat was mij weldadig; want ik vergat alles. Een vierendeel jaars lang verliet ik het ziekbed niet. En toen ik herstelde, en de wereld en het verledene weer, gelijk uit vervliegende nevels, voor mijn bewustzijn te voorschijn trad, was ik zoo gelaten, zoo koud, alsof er niets voorgevallen ware, of dat ik al mijn gevoel er bij verloren had.
Door mijns vaders onverwacht afsterven, en door den langen duur mijner krankheid, waren de zaken van het kantoor in eenige verwarring geraakt. Een geluk voor mij! dus was er werk in overvloed, en verstrooijing genoeg.
Doch met een jaar was alles geschikt, en ik heer van mijn huis. En zoo als het zwarte krip van arm en hoed verdween, naderden neven, tantes en nichten met huwelijksontwerpen. Zulke uitberstingen van neeflijke en nichtelijke voorzorgen zijn zoo onvermijdelijke werkingen der natuurnoodwendigheid, als geboorte en dood. Ik liet de projectmakers hunnen gang gaan, en stoorde mij niet veel aan hunnen raad en daad. Geen neef, geene tante, Hymens altijd vaardige dienaars, vermogen zoo veel, als één eenig aardig meisje alleen en ter regter ure. Doch in onze gansche stad en nabuurschap was geen aardig meisje - neen, dat ware laster, maar het betooverde uur ontbrak.
Intusschen bragt mij toch het onophoudelijk vragen en antwoorden tot nadenken. Ik bemerkte werkelijk, dat ik alleen was; dat mij iets ontbrak. Mijn huis was, sedert 's vaders

{==414==} {>>pagina-aanduiding<<}
dood, eene ware woestijn geworden. En toch kende ik onder de tienduizend jonkvrouwen, welke ik te eeniger tijd gezien had, geene, met welke ik mijn leven en mijne woestijn had mogen deelen.
Daar viel mij, ik weet niet hoe? - want dat was reeds eene lang vergetene gebeurtenis, - mijn verblijf in Weenen en de schoone tarnau in. Bij geluk was ik alleen in mijne kamer; want ik geloof, dat ik bij de herinnering vuurrood geworden ben; ten minste sprong ik plotseling van de sofa op, strekte in hevige gemoedsbeweging de armen in de lucht uit, als wilde ik het goddelijk beeld omvatten, en zuchtte - neen, riep met verrukking en smart, met verlangen en vreeze: Josephine! josephine!
Dat, geloof ik, was het betooverde uur. - Om mijn ongeluk te vergrooten, liet mij den volgenden nacht de God der droomen de boon in de sneeuw zien. Josephine was op zichzelve schoon genoeg; maar de koppelachtige verbeelding hulde haar nu in bovenaardsche heerlijkheid. - Niemand lache! Ik had mij nuchteren te bed begeven, en stond des anderen morgens dronken van den geweldigsten hartstogt weer op.
Nu eerst was mij mijn huis woest en ledig, gelijk de chaos der oude schepping geweest mag zijn. Ik zocht josephine overal; ik zag haar overal. Ik stelde mij haar voor, als mijne vrouw, nu eens daar met kleinen, huisselijken arbeid aan de hooge vensterbank; dan eens aan het klavier, en mij achter haar luisterende; dan weer nevens mij op de sofa aan de kleine ronde tafel op het ontbijt. Al hare onbeschrijfelijke aanvalligheid, haar lachje, haar blik, haar nachtegaalstoon werkten in deze verbindingen nog oneindig schooner. Ik bleef mijns niet magtig; ik was in een' stroom van allerlei aandoeningen opgelost: nu had ik in de overmate van zaligheid, welke ik mij droomde, juichen - dan van smarte weenen mogen, wanneer ik mij josephine voorstelde, als mij welligt kunnende verwerpen. Doch ik mag ook tusschenbeiden wel gejuicht en geweend hebben; want ik geleek eenen waanzinnigen droomer, die slechts onder zijne hersenbeelden t'huis, en voor de buitenwereld doof en blind is.
Die toestand was mij zelf ondragelijk. Ik stelde order op mijne zaken, liet postpaarden bestellen, en vloog in een' wagen naar Weenen.

{==415==} {>>pagina-aanduiding<<}

Zekerlijk kwamen er onder weg nu en dan heel nuchtere overleggingen bij mij op. Wat kan in zestien maanden niet al veranderd zijn? dacht ik. Welligt bemint zij een' ander. Welligt is zij reeds gehuwd. Zij heeft niet alleen over zich te beschikken; zij is te jong, heeft ouders, naastbestaanden, en deze hebben bijoogmerken, welke ik en mijns gelijken vaak niet vermoedden; zij is van adel.
Ik dacht dan nog wel aan de oude vriendschappelijke betrekking; troostte mij met de herinnering aan haar bleek gelaat, aan haar betraand oog, aan haren innigen, onwillekeurigen handdruk bij het afscheid. Uit alles leidde ik bewijzen af voor josephine's gevoelens voor mij, zelfs bewijzen harer liefde, alhoewel zich die verschijnselen ook wel anders verklaren lieten. Doch, om niet te vertwijfelen, moest ik mij overtuigen, dat ik der Freule van tarnau niet onverschillig was geweest. Liever geen leven, dan leven zonder haar; liever waanzinnig en gelukkig, dan waarheid en ellende!
Onder zoodanige omstandigheden en overleggingen kwam ik wederom in Weenen aan. Eerst als ik in de verte de torens voor mij zag, viel mij in, dat ik, die alle mogelijkheden berekend had, toch deze éénige niet in aanmerking genomen had: dat josephine voor een jaar, gelijk ik, eene vreemdelinge te Weenen geweest was, en wel bezwaarlijk meer daar zijn zou!
Hoe het mij in Weenen ging, heb ik al in den beginne verteld. De Freule van tarnau was verdwenen. In het logement kon mij niemand eenig nafigt geven. Alle mijne bekenden wisten zoo weinig van haar, en werwaarts zij vertrokken was, als ik. Men schreef, mij ten gevalle, naar Augsburg, van waar zij en hare tante wissels en aanbevelingsbrieven medegebragt hadden. Doch de Augsburger correspondent was intusschen gestorven, en zijne erven konden omtrent geene Freule van tarnau uitsluitsel geven.

(Het vervolg hierna.)








{==416==} {>>pagina-aanduiding<<}

De zegepraal van den 16 en 18den junij 1815.


Heft aan en spant de gouden snaren; 
Heft aan en steekt de feesttrompet: 
De magt der aartsgeweldenaren 
Is door held wellington verplet! 
Oranje laat zijn vlaggen zwieren, 
En blucher plant zijn krijgsbanieren, 
En gansch Europa zingt hunn' lof. 
Triomf! triomf! hij is verslagen, 
Die als een xerxes op kwam dagen; 
Zijn kroon en schepter ligt in 't stof. 
 
Ja, volken! ja! hij is gevallen, 
Die sprak als een ontzaglijk God, 
En, stout op heerkracht, burg en wallen, 
Germaan en Belgen heeft bespot. 
De wereld juich'! hij is verslagen, 
Die op zijn' gouden zegewagen 
Dacht voort te rennen door Euroop, 
En alles aan zijn magt te binden, 
De kracht der volken te verslinden, 
Of weg te slepen in zijn' loop. 
 
Daar stormt, in ijsselijke woede, 
De vijand aan op Neêrlands magt, 
En wordt den ganschen dag niet moede, 
Wijl hij een glansrijke uitkomst wacht; 
Maar als Romeinen en Spartanen 
Staan Brit, en Belgen, en Germanen, 
Alsof 't een muur van koper was; 
Tiendubble kracht is elk gegeven, 
Door 't zelfde vuur wordt elk gedreven, 
En willem wordt leonidas. 
 
Ja, helden! ja! uw naam zal leven, 
(Want deugd en braafheid sterven niet) 
Uw lof op duizend tongen zweven, 
En klinken in het zegelied. 

{==417==} {>>pagina-aanduiding<<}

Gij hebt de vaandels opgestoken, 
De kracht des ijz'ren arms verbroken; 
Voor u gaan wierookgeuren op; 
Voor u klinkt van der bergen kruinen 
De jubeltoon der feestbazuinen 
En staat de zegekrans in top. 
 
Daar stijgt, in dikke rookpilaren, 
De brand der dorpen naar omhoog, 
En brult gelijk de woeste baren, 
Wanneer een stormwind haar bewoog! 
Wie zal de jammerklagten sussen, 
Den brand van stad en dorpen blusschen; 
Wie rukt de toorts hem uit de hand, 
Die, zittende als op donderwolken, 
Den bliksem slingert op de volken 
En vuur en zwavel over 't land? 
 
Terug! terug! wie durft het wagen 
Te treden in dien sulfergloed? 
De Hercules, die op komt dagen, 
Is vreeslijk in zijn' toornegloed; 
Zijn adem is gelijk de winden; 
Zijn kracht dreigt alles te verslinden - 
Wie, wie toch zal die kracht weêrstaan? 
Terug! terug! vliedt voor zijne oogen, 
Eer hij, verschriklijk opgevlogen, 
De bloem der helden neêr zal slaan. 
 
Hoort, hoort dat dreunen en dat kraken, 
Dat gonzend suizen van den dood! 
De Hel schijnt uit haar' slaap te ontwaken, 
Te juichen in der volken nood. 
Het moordend lood zal ieder treffen. 
Wie durft het hoofd hier op te heffen, 
Te zien in 't licht der gloriezon? - 
Triomf! 't is blucher, 't is Oranje, 
't Zijn Batavieren, 't is Germanje, 
't Zijn Britten, 't is held wellington! 

{==418==} {>>pagina-aanduiding<<}

Zij houden stand, die sterke helden; 
Zij breken door dien sulfergloed; 
De brand, (wie zal het hun vergelden?) 
Hij is gebluscht in stroomen bloed! 
Zij vliegen weg, die adelaren, 
Die eens de schrik der wereld waren, 
En, met eene onweêrstaanbre vaart, 
Van 't zuiden naar het noorden togen, 
En, als een stormwind voortgevlogen, 
Verdelging bragten over de aard'! 
 
Ja, Marathons, Platéaas glorie, 
Zoo helder als het licht der zon, 
Verdwijnen uit de volkshistorie 
Voor blucher en voor wellington! 
De golven doen de kracht der dijken, 
Na langen tegenstand, bezwijken, 
En stuiven woedend over 't veld; 
Maar niets kon hen één voet doen wijken, 
Geen vuur, of brand, of stapels lijken, 
Geen reuzenkracht van 't woest geweld. 
 
Gelijk een lavastroom de velden 
Bedekt als met een' zwavelvloed, 
Zoo was door d'arm van Neêrlands helden 
De grond bedekt met 's vijands bloed. 
De dood mogt zijne zeis verheffen, 
Het staal mogt duizend hoofden treffen, 
Prins willem hield kloekmoedig stand; 
En trots op 's Vaders heldendaden 
En zijn verworven lauwerbladen, 
Vertrad het heir den dwingeland! 
 
o Willem! wie zou u niet eeren, 
Die, op der vaadren heilig spoor, 
De duizendtallen dorst braveren, 
Geen oogenblik den moed verloor? 
De vijand mogt zijn' bliksem schieten, 
Uw bloed mogt voor de vrijheid vlieten, 

{==419==} {>>pagina-aanduiding<<}

Gij weekt niet in dat schriklijk uur, 
Maar dreeft, aan 't hoofd van onze helden, 
Den vijand weg uit de oorlogsvelden: - 
Zoo bluscht een waterstroom het vuur! 
 
Heft liedren aan en feestgezangen, 
En zingt des grooten willems lof! 
De kroonen zijn hier opgehangen, 
Al slapen duizenden in 't stof. 
Laat feesttrompet en harpen klinken; 
Wilt uit vergulden schalen drinken; 
Verzamelt u met feestgebaar, 
Om god en 't vaderland te danken! 
Triomf! triomf! de jubelklanken 
Weergalmen van het hoog altaar. 
 
Treedt, volken, treedt met eerbied nader! 
Hier is der helden heilig graf; 
Hier weent de moeder, dankt de vader, 
Die Neêrland zulke zonen gaf; 
Hier is, voor 't oog der Bondgenooten, 
Oranjes dierbaar bloed vergoten; 
Hier stond de ontrolde krijgsbanier. 
o, Strooit der eedlen graf met bloemen! 
Wie, wie kan ooit naar waarde roemen 
De trouw van Belg en Batavier? 
 
c. de koning, lz. 

Haarlem,

28 Junij 1815.




Op de overwinning van den 18den junij 1815.


Nunc est bibendum; nunc pede libero 
Pulsanda tellus. - 
horat. Carm. Lib. I. Ode XXXVII. 


Neêrlands eedle Dichtrenschaar! 
Span verrukt de gouden snaar; 
Zing oranjes glorie; 
Zing ter eer van 't heldenbloed, 
Dat hij voor ons stroomen doet; 
Juich, Iö! victorie! 

{==420==} {>>pagina-aanduiding<<}

Strooi nu bloemen over 't veld, 
Vlecht nu voor Europaas Held 
Dankbaar eerlaurieren! 
Dat de naam van wellington 
Schittere als de gouden zon 
In uw feestbanieren! 
 
Zing Germanjes grijzen Held, 
Die, ten spijt van 't woest geweld, 
Trots den last der jaren, 
Door zijne onverwinbre vuist 
Den Tiran in 't stof vergruist 
Met zijne Adelaren! 
 
Wijd de plaats van 't schoon Verbond; (*) 
Wil op dien gewijden grond 
Straks eene eerzuil stichten; 
Draag zij 't opschrift: ‘Menschdom! leer, 
Strijd voor vaderland en eer; 
Nimmer zult ge zwichten.’ 
 
Doch, hoe ook de vreugde 't bloed, 
Met een' lang gedoofden gloed, 
Door uw borst moog jagen, 
Ach! een traan zij hun gewijd, 
Wien, in d'eedlen worstelstrijd, 
't Laatste licht moest dagen. 
 
Ja, zij vielen, - doch hun naam 
Klinkt, op vleuglen van de Faam, 
Langs de verste stranden; 
Daar hun ziel, ver boven de aard', 
Reeds den lauwerkrans aanvaardt 
Uit haars Scheppers handen. 
 
Juich dan, Neêrlands Dichtrenschaar! 
Span verrukt de gouden snaar; 
Zing oranjes glorie; 
Houd zijn' naam in 't hart gegrift; 
Schrijf dien met een gouden stift 
In de Landshistorie! 
 
D 






{==421==} {>>pagina-aanduiding<<}

Mengelwerk.

Redevoering; over de vereeniging eens volks tot algemeene weldadigheid, beschouwd als eenen zekeren toetssteen van deszelfs verlichting.

Door Mr. A. Siewertsz van Reesema, Advocaat te Rotterdam (*).

De mensch streeft naar de volmaaktheid, en het geslacht des menschen gaat voorwaarts in verlichting. Gij kent, mijne Hoorders! deze beide uitspraken van de wijsheid onzer dagen: wat zeg ik? van de Wijsgeeren van alle eeuwen, in wier hart het besef hunner zedelijke waarde vereenigd was met het geloof aan eenen alles besturenden God. Menigmalen heeft de waarheid dezer uitspraken ons getroffen, wanneer dezelve ons door welsprekende Redenaars werden herinnerd: dikwerf is zij tot den bodem onzer zielen ingedrongen, en heeft dezelve eene heilige aandoening ingeblazen, welke ons met onweerstaanbare kracht uit de engte onzer onvolmaaktheid verhief tot eene onoverzienbare ruimte van eenheid, doelmatigheid, eeuwigheid, waarin wij onszelven verloren, en wegzonken in aanbidding!

{==422==} {>>pagina-aanduiding<<}

Ja, M.H.! de mensch streeft naar de volmaaktheid. Eene ingeschapene neiging tot kennis, eene onverdelgbare en steeds klimmende drift naar hooger doel, eene ware kracht Gods is in hem. In zijne teederste jeugd opent zij hem de oogen voor de hem omringende schepping: in zijne jongelingsjaren voert zij hem den horizon der zigtbare wereld voorbij, en vervult zijnen geest met het verheven gevoel der oneindigheid: in den mannelijken leeftijd smelt zij het zigtbare en onzigtbare in zijn hart te zamen, en bereidt voor zijnen grijzen ouderdom een schroomvallig heenzien naar de gewesten der heiligheid. Een rustelooze strijd voert hem door struikelingen tot deugd, door dwalingen tot kennis, door onzekerheden tot geloof, door duisternis tot licht: hij strijdt denzelven, gelijk de krijgshelden in de oorlogen der Volken, met eenen steeds herlevenden moed: zijne nederlagen mogen hem vernederen en zijne ziel met droefheid vervullen, zijne wonden mogen hem smerten, de dood moge hem verschrikken, hij staart over dezelve henen naar den palmtak der overwinning, welken hij voor den tempel des Vredes ziet bloeijen; hij acht haar voor zijn volk bestemd, en door nederlagen, en wonden, en dood henen, streeft hij dezelve met vertrouwen te gemoet.
En, ja, M.H.! het menschelijk geslacht gaat voorwaarts in verlichting. Het is geene ijdele hoop, welke den strijdenden mensch bezielt: zijn volk, waartoe hij van nature behoort, het gezamenlijke menschelijke geslacht, komt steeds der overwinninge nader. De geschiedenis van dat geslacht moge ons, in enkele streken des aardbodems, voor dezen of genen tijd, de zon der verlichting beneveld, ja geheel verduisterd toonen door opgekomen wolken van onwetendheid en bijgeloof; eeuwen mogen voorbijgaan, in welke de voortgaande tred der verlichting met geenen wiskundigen maatstaf kan worden aangewezen, - de bestemming des menschdoms is echter niet te miskennen; en de gronden, welke dezelve voor eene gestadige vordering geeft, persten

{==423==} {>>pagina-aanduiding<<}
ons de innigste overtuiging af, zoo dikwijls dezelve ons in wijsgeerige beschouwingen werden voorgesteld.
Dwale ik echter, M.H., of wenschte niet menig uwer dikwijls, na door zulke algemeene beschouwingen te zijn getroffen, naar eenig zigtbaar teeken, waarbij gij met uwe levendige overtuiging zoudt kunnen vertoeven? Was het niet, alsof gij, door eenen onbegrensden Oceaan weifelend omgevoerd, gaarne aan eenig vreedzaam strand wildet zijn afgezet, om vandaar met meerder gemak over de zich verdringende baren te kunnen henen zien? Verlangdet gij niet, door eenig duidelijk voorbeeld, dezen voortgang des menschdoms, welke voor iederen bijzonderen mensch in zijne loopbaan naar de volmaaktheid tot eenen zoo krachtigen prikkel verstrekt, gestaafd te zien? Zou hetzelve niet aan alle wijsgeerige redeneringen meerderen invloed, aan ons gevoel meerdere verheffing, aan ons hart eene aangename voldoening bijzetten, en voor ieder onzer van eene onschatbare waarde zijn in ons eigen streven naar eenige meerdere volkomenheid? Zoude het, eindelijk, aan onze pogingen, als leden eener ter verlichting en beschaving des menschdoms werkzame Maatschappij, niet meerder leven geven, en althans aan onze standvastigheid in dezelve een heilzaam voedsel schenkeu kunnen?
Uw aller toestemming schijnt mij toe op uwe lippen te zweven, en bevestigt de overtuiging, met welke ik u deze vragen durfde voorstellen.
Het is deze overtuiging, M.H., van het belang, hetwelk gij uit zoo velen hoofde wel zult stellen in de aanwijzing van eenigen zigtbaren toetssteen der verlichting van het menschelijk geslacht, welke mij de vrijmoedigheid geeft, om u in dit spreekuur op eenen weg te geleiden, langs welken ik mij voorstelle, dat wij tot zulk een doel zullen kunnen geraken. Gij gevoelt met mij van voren, dat er zulke wegen zijn moeten: de zwarigheid is slechts, om dezelve te vinden. De aanwezigheid der verlichting en haar voortgang dienen

{==424==} {>>pagina-aanduiding<<}
toch wel in onderscheidene blijken zigtbaar te wezen, indien zij waarachtig zijn; maar om zulke blijken van dezelve te vinden, welke boven alle bedenking bewijzen zijn van eenen gestadigen voortgang, en welke dus bij alle Volken even geldig, uit het wezen der verlichting zelve te verklaren, en alzoo echte toetssteenen van dezelve zijn, - ziet daar zeker eene moeijelijkheid, welke zelfs den stoutmoedigsten kan doen terugtreden. Daarin, M.H., zal dan ook wel de reden gelegen zijn, dat zelfs de wijsgeerige beoefening der Geschiedenis, op welke de latere tijden hebben mogen roemen, hier nog niet tot zulk eene juistheid van besluiten gekomen is, als zij naauwkeurig is in vergelijkingen: daarom heeft zij wel ontkennenderwijze aangetoond, welke verschijnselen (zoo als de duisternis der Middeleeuwen) niet voor eenen teruggang moeten gehouden worden, en dat de voortgang der verlichting niet bepaald moet worden tot een enkel Volk, maar uitgestrekt tot het gansche geslacht der menschen; maar de vraag naar eenigen zekeren en stelligen toetssteen der verlichting, aan welken derzelver aanwezigheid en voortgang zigtbaar zijn zouden, is, zoo veel wij weten, nog niet voldoende beantwoord.
‘En waar dan, gij onbedreven leerling, waar zult gij zulk eenen toetssteen vinden?’ zoo meen ik u van alle kanten te hooren roepen. En waarlijk, het is geene bloote navolging van de gewoonte der Redenaren, dat ik voor mijne stoutheid verschooning vragen wil. Dan, M.H., mag het niet reeds dadelijk voor eene verschooning gelden, dat gij zelve mij dien toetssteen zoo digt en zoo duidelijk voor oogen houdt, dat het mij onmogelijk is dien voorbij te zien? dat gij zelve, dat uwe tegenwoordigheid, uwe gemeenschappelijke werkzaamheid hier ter plaatse daarvan een bewijs zijn? Dit schijnt u duister toe - doch weinige woorden zullen mijne meening ophelderen, en, dwale ik dan, ik dwale gaarne!
Uwe Maatschappij, M.H., is, zelfs naar haren

{==425==} {>>pagina-aanduiding<<}
naam, eene vereeniging van velen tot algemeene weldadigheid: het nut van het algemeen is het doel, tot hetwelk niet gij alleen, maar van alle oorden des Lands zoo velen te zamen kwamen, dat men bijna zeggen kan, dat geheel Nederland in uwe algemeene vergaderingen zijne afgezanten heeft, en dat het geheele Nederlandsche volk zich tot nut van het algemeen heeft vereenigd. Deze vereeniging is de telg van eenen geest, die zich nog in zeer vele anderen doet kennen, welke gezamenlijk geheelenal vreemd zijn aan den geest der vroegere eeuwen. - Gaat slechts met mij terug, M.H., naar de dagen der oudheid; toont mij de vereenigingen van vele menschen tot een zelfde doel; wijst mij hunne maatschappijen! Gij wijst er mij geenen, dan in welke ieder slechts voor zijn eigen belang deel nam, de vereenigingen namelijk tot onderscheidene Volken: of misschien wijst gij mij de leerscholen der Wijsgeeren, alleen voor de verlichting van weinige hoorders berekend. - Wij gaan verder, en gij toont mij zulke leerscholen, onder den, van eene harer ontleenden, naam van Akademien over den aardbol verspreid; maar gij wijst mij geene vereenigingen tot algemeene weldadigheid, door eene zuivere menschenliefde voortgebragt. Misschien toont gij mij verderop geloovigen van bijzondere Kerkgenootschappen, verzameld tot ondersteuning van de behoeftigen, welke aan hunne gevoelens zijn toegedaan; maar den geest van algemeene menschenliefde toont gij mij verbannen in de duisternis, en hare Broederschap tot eene geheime Orde verwezen, opdat zij hare deugd niet met kerkban of met den dood moge boeten. Neen! in de Oudheid wijst gij mij geene vereenigingen van menschen, die, met inspanning van alle krachten, zamenstemmen om 's menschen gezondheid te behouden, zijn leven te redden, zijne wonden te genezen, den stommen en blinden meer dan het leven te geven, de ziel des menschen voor een eeuwig geluk te beschaven. Gij toont mij geene Volken, als door eenen
tooverslag geraakt, zamensnellende, om de

{==426==} {>>pagina-aanduiding<<}
lijdende menschheid, zelfs bij hunne vijanden, te hulp te komen. Gij wijst mij geenen wedstrijd der vermogenden en beschaafden onder de Natien, om elkander voorbij te streven in alles, waardoor het meest de zedelijke vrijheid der menschen bevorderd, en hunne verstandelijke verlichting veredeld kan worden. Eerst in late tijden wijst gij mij, hoe ginds en daar ook aan hen wordt welgedaan, die geene leden zijn van bijzondere sekten; terwijl echter elders nog schavotten en brandstapels worden opgerigt, over welke de menschheid tranen stort: eerst in laten tijd ontkiemen die heerlijke instellingen der algemeene menschenliefde, over welke zij zich met eene Goddelijke vreugde verblijdt; die maatschappijen van openlijke en verborgen milddadigheid, door welke de armen gespijsd en opgebeurd, de drenkelingen gered, de teedere, maar arme moeders in hare bevalling ondersteund, het hart verbeterd, de geest opgeklaard, in één woord, alle behoeften van ligchaam en geest worden bevredigd: eerst in den laatsten tijd toont gij mij den Jood en den Heiden, in dezelfde natuurlijke en burgerlijke regten met den Christen opgenomen; ja, wat ik boven alles noemen moet, eerst in onze dagen toont gij mij, niet eene sekte, niet een enkel volk, maar alle natien vereenigd, om aan Chris ten en Jood en Heiden, en hoe ook de namen mogen zijn, die de menschen elkander om hunne Godsvereering geven, uit te deelen dat overkostelijk Woord dier Openbaring, welke de voleinding des geloofs in zich bevat. Gij toont mij het menschdom, niet terugkomende, (want wanneer ooit te voren heeft hij het bereikt?) maar opklimmende tot den waren zin der menschelijkheid en tot den waren zin des Bijbels, tot dat toonbeeld van eenvoudigheid en algemeenheid, hetwelk wel altoos daarin is afgedrukt geweest, maar hetwelk eeuwen van worstelingen heeft moeten doorstaan, om deszelfs erkentenis en hare verspreiding algemeen te maken.
Het is in deze verschijnselen, M.H., dat ik den

{==427==} {>>pagina-aanduiding<<}
toetssteen meene te vinden, waarnaar wij ter onzer bevestiging van den voortgang der verlichting zoo ijverig zochten; en ik zal dan, zoo ik hope met uwe goedkeuring, spreken, over de vereeniging der menschen tot algemeene weldadigheid, als eenen zekeren toetssteen der verlichting.
In de behandeling van dit gewigtig onderwerp, zullen wij ons, M.H., eenig tooneel van werkzaamheid verbeelden moeten, waarop zich vele menschen te zamen bevinden, en zoo wel den aard hunner vereeniginge, als de strekking hunner werkzaamheden, moeten beschouwen. Gij gevoelt, M.H., dat wij ons daartoe zoo wel afzonderlijke maatschappljen als geheele volken, ja zelfs het gezamenlijke menschdom kunnen vertegenwoordigen. Dan, gelijk de voorstelling van eene bijzondere maatschappij een te bepaald verschiet zoude openen, zoo zoude die van het geheele menschelijke geslacht ons op eene al te uitgestrekte schouwplaats stellen. Wij zullen ons dan in onze verdere aanspraak tot het beeld van een Volk bepalen, en daardoor beide uitersten vermijden. Het is echter ook slechts het beeld eener vereeniginge; en, indien onze voordragt de waarheid treffen moge, dan zal dezelve u ook eene dadelijke aanleiding geven, om uit ons oogpunt zoo wel door eene afzonderlijke beschouwing den stand van bijzondere Genootschappen, als door vereeniging der Volken dien van het gezamenlijke Menschdom te beoordeelen. - Gunt mij, ter ondersteuning mijner daartoe strekkende pogingen, uwe vereerende aandacht, en leent uit uwe toegevendheid mij alles, wat mij ont. breekt, om u op eene waardige wijze de vereeniging van een Volk tot algemeene weldadigheid te schetsen, als eenen zekeren toetssteen van deszelfs verlichting.

Een toetssteen, M.H., moet, zeker ook naar uw gevoelen, den aard van het getoetste voorwerp geheel

{==428==} {>>pagina-aanduiding<<}
zuiver openbaren. Geen kunstig verguldsel houdt hetop denzelven uit; maar het echte en zuivere metaal wordt door hem in zijnen rang gehandhaafd. Maar daartoe moet die steen ook zijne inwendige waarde hebben, welke denzelven hierin van alle anderen onderscheidt. Gij gevoelt, M.H., dat zulks ook in de zedelijke wereld geldt van alles, wat voor een bepaald en zeker kenmerk van eenige waarheid zal gehouden worden. Eenige gelijkenis, hoe sterk zij ook zoude mogen zijn, kan niets beslissen: in een zuiver verband moet het kenmerk staan tot de aangewezen zaak; al wat toevallig, niet eigenaardig, niet blijkbaar van de echte teelt is, moet worden verwijderd, en de eenvoudigheid moet ook hier het zegel der waarheid zijn.
Hoe veel schoons er dan ook naast mijn onderwerp liggen moge, en hoe veel fraais er van eenige redenen zou kunnen worden gezegd, welke schijnbaar mijne stelling voorspreken, ik zal mij tot een eenvoudig en duidelijk betoog bepalen. Zal, namelijk, de vereeniging van een Volk tot algemeene weldadigheid een toetssteen zijn van deszelfs verlichting, dan moet die vereeniging veroorzaakt zijn door de verlichting, en zondet dezelve moet de verlichting niet voldoende kunnen erkend worden. De eene moet als eene voorwaarde zijn van de andere: er moet een noodzakelijk verband tusschen haar bestaan, en, wanneer dit verband is aangetoond, dan is ook de waarheid voldongen.
Ik zal dan ook het betoog mijner stelling besluiten in het aantoonen dezer twee gronden:


vooreerst, dat de verlichting eens volks noodzakelijk is, om eene vereeniging van hetzelve tot algemeene welda, digheid te doen ontstaan.



ten andere, dat de verlichting eens volks haren kenbaren stempel mist, zoo lang bij hetzelve geene vereeni-
{==429==} {>>pagina-aanduiding<<}
ging tot algemeene weldadigheid plaats vindt.


In den eersten opslag, M.H., heeft, zelfs naar mijn eigen gevoel, mijne eerste stelling vrij wat tegen zich. ‘Hoe! zou de weldadigheid afhangen van de verlichting? Is zij niet eene deugd van het hart, welke in alle tijden en bij de onbeschaafdste volken haren zegen verspreid heeft? Spreekt de Geschiedenis niet van woeste Arabieren, die de gastvrijheid en behulpzaamheid tot de uitersten beoefenden? van volslagen wilden, die zelfs hunne verlichte, doch barbaarsche dwingelanden met de uitstekendste menschlievendheid van nood en dood hebben gered? Hoe vele duizende trekken van de uitnemendste weldadigheid, met de edelste zelfopoffering gepaard, waren niet steeds aan dat gedeelte des menschdoms eigen, ja bij uitzondering eigen, hetwelk met den naam van onverlicht gemeen onteerd wordt? Waar woont zij meer, de ongekunstelde, gulle, zuivere goedheid des harte, bij den eenvoudigen, of bij den verlichten? Bij den verlichten? Is de verlichting dan niet de beschaving van den geest? Wat heeft zij gemeens met het hart, uit welks volheid de weldadigheid stroomt?
Het is zoo, M.H., en Gode zij dank, dat het zoo is! de weldadigheid is eene deugd van het hart, en zij eischt slechts een onbedorven menschengevoel, om in hare natuurlijke schoonheid te pralen.
Maar wij vragen thans niet, uit welk eene bron de weldadigheid in iederen bijzonderen mensch en in ieder lid van een Volk ontsta? Zeker is het, dat niemand der genen, welke tot hetzelve behooren, immer in de vereeniging tot weldadigheid zal kunnen medegeteld worden, wiens hart niet overvloeit van eene reine en waarachtige liefde. Maar de vraag is alleen, of deze vereeniging ontstaan kunne zonder de verlich-
{==430==} {>>pagina-aanduiding<<}
ting? of zonder haar die gezindheid der bijzondere leden zich kunne zamenvoegen tot deze algemeene bestemming? En dat zulks niet zoo is, blijkt ten duidelijkste, als wij slechts bedenken, wat wij verstaan door zulk eene vereeniging. Wat is dezelve?
Het is eene zamenstemmende mede-werkzaamheid van allen, die weldoen kunnen, jegens allen, die weldaden behoeven. Het vermogen om wél te doen, het zij door rijkdommen, het zij door kundigheden, het zij door bijstand van welken aard ook, vereenigt de gevers; en de behoefte naar dezelven is de éénige, maar voldoende titel der ontvangers. Niemand, die iets kan aanbrengen, onttrekt zich; niemand, die iets behoeft, wordt van de giften uitgesloten. Geene onderscheidene gevoelens, geene verschillende denkbeelden, geeno vijandschap, geene kerk of staat hebben stem in deze vereeniging. De behoefte alleen geeft regt; en op hare stem snellen allen te zamen, die hulp kunnen aanbrengen. - Ziet daar de grondtrekken van alle die vereenigingen tot algemeene weldadigheid, welke wij in de latere Geschiedenis ontdekken mogen, en zich zelfs bij geheele Volken hebben vertoond. De algemeene vereeniging om den hongerigen te spijzen, om den gekwetsten krijgsheld te laven, om verwoeste steden of landstreken, zelfs der vijanden, bij te staan, het opstaan van alle de ingezetenen eens Lands om den laatsten penning bij den laatsten aan te brengen voor de zaak der menschheid, en o! hoe vele onnoemelijke werken in grootere en kleinere kringen, welke ik vroeger noemde of nog verzweeg, gaven het ontegensprekelijk bewijs, dat in Nederland, in Engeland, in Pruissen, in Europa, ja door de geheele wereld, zich zulk een overkostelijke geest heeft verspreid, en telkens meerdere en rijpere vruchten van zijnen zegen vertoont.
Meent nu iemand, dat die gulheid des harte, dat medelijden, dat van zelf opwellend gevoel, welke in eene onbeschaafde borst de weldadigheid doen ontstaan, ook

{==431==} {>>pagina-aanduiding<<}
op zichzelve berekend zijn, om zulk eene vereeniging tot algemeene weldadigheid voort te brengen? Zeker zoude ons dan de geschiedenis der eerste en jeugdige dagen van het menschelijk geslacht niet geheel verlegen laten, wanneer wij naar voorbeelden van dezelve zoeken. Zeker zou dat menschelijk gevoel, hetwelk ook toen in den onverlichtsten boezem woonde, en somwijlen in afzonderlijke weldadigheden uitblonk, reeds toen zulke vereenigingen hebben gebaard, op welke wij nu staren, als op wonderen van den lateren tijd. Of zouden althans vele gevestigde Rijken der Oudheid ons dan niet veel eerder eene aangename schakering in deze zigtbare verlegenheid aanbieden, dan ons door de onverzoenlijkheid, de wraakzucht, de ongevoeligheid, welke hen kenmerkten, reeds bij den eersten stap des onderzoeks te verdrijven?
Maar, M.H., wij moeten ook, hoe engelachtig ons de gedaante verschijne der eenvoudige weldadigheid van den onverlichten mensch, van dezelve geene gevolgen verwachten, welke zij uit haren aard niet kan voortbrengen. Zij is toch slechts eene opwelling van het gevoel; van een gevoel, dat zich nog door geene rede leiden laat. Zoo schoon dit nu ook blinken moge, waar dit gevoel den mensch beweegt tot het dadelijk beoefenen eener deugd, die haren grond in het harte heeft, gelijk de weldadigheid, zoo vreesselijk is echter ook tevens dat zelfde ongebreidelde gevoel, wanneer het door eenige verkeerde neiging, voor welke het te gelijk blootstaat, wordt ontstoken. Tot eene vereeniging met anderen, zoo als wij schetsen, is hetzelve geheel onbruikbaar. - Stelt u toch eens, M.H., den weldadigen, doch onverlichten, voor oogen. Gij zijt zeker genoeg met de geschiedenis van onbeschaafde Volken bekend, om u daarvan een denkbeeld te vormen; en anders zal u hier of daar wel eens een enkele uit uwen tijd zijn voorgekomen. - Ja! zijn hart is open voor den zigtbaren nood eens hongerigen, eens drenkelings, en zelfs van eenen vlugteling. Maar zijne

{==432==} {>>pagina-aanduiding<<}
kennis is ten uiterste verward; zijn verstand is beneveld; aan de hand van tallooze vooroordeelen, waggelt hij door eenen geheel onzekeren doolhof: hetgeen hij echter gist, meent hij te weten: hij is prat op zijn doorzigt; hij vertrouwt op zijnen weg als op een zeker pad, en verweert het met onwrikbaarheid. Wie hem niet wijkt, is zijn vijand. Een speelbal van de opwelling zijner driften, is bittere haat en wraakzucht de voleinding van ieder verschil: verzoening kent hij niet. De Godsdienst en de pligten, welke deze hem voorschrijft, zijn hem heilig; maar zóó heilig, dat hij hen huldigt met het bloed des ongeloovigen, en iederen andersdenkenden voor eenen ongeloovigen houdt! Eene nimmer eindigende veete is de inhoud zijner levensgeschiedenis.
En wil nu iemand, M.H., eene verzameling van zulke menschen, welke allen zoo denken en zoo gevoelen, te zamen vereenigen, en dat tot weldadigheid? ja, tot algemeene weldadigheid? - Laten wij hierbij een oogenblik stilstaan. Zouden zij zich kunnen vereenigen? Heeft men nog immer eenen zoo bevooroordeelden aangetroffen, die met eenen anderen desgelijken eenstemmig denkt tot zulk een hoogte, dat zij elkander tot eene zelfde bedoeling en mede-werkzaamheid brengen? Gaat niet ieder op het minste woord zijnen eigen gang; keert hij niet op het minste geritsel van verschil met achterdocht terug; baart de kleinste afwijking geenen wrevel; en eindigt hun verkeer, hoe meer zij elkander naderen, niet des te eerder in tegenzin, in vijandschap, in haat? in eenen haat, die onverzoenbaarder is, dan of de een den anderen al zijnen eigendom had ontroofd? Zullen zij zich vereenigen tot weldadigheid, en eenstemmig hetzelfde middel aanwenden, om in de behoefte hunner natuurgenooten, het zij naar het ligchaam, of naar den geest, te voorzien? - Naar het ligchaam? ‘Wat ik geven wil, geef ik zelf,’ zegt de onverlichte; ‘wat heb ik met dien dwazen te doen, en waarom zoude ik hem in zijne dwaasheid

{==433==} {>>pagina-aanduiding<<}
verheugen? wat behoeft hij te weten, wat ik doe? wat zou hij zegevieren, als ik zijne denkbeelden volgde!’ - Naar den geest dan? Zeker nog minder. ‘Wat wil hij toch onderwijzen?’ zoo spreekt dezelfde: ‘waarom zoude ik zijne wanbegrippen gedoogen? Laat den armen van geeste tot mij komen, ik zal hem den weg der waarheid toonen; maar gene wijst hem dien, die ten verderve leidt!’ - Zullen zij zich vereenigen tot algemeene weldadigheid, en niemand van dezelve uitsluiten? Zullen zij allen, die anders denken, die zij als bloedvijanden aanzien, zullen zij ook hunne waarachtige vijanden doen deelen in eene algemeene weldadigheid, welke allen gelijk stelt? O! zelfs de goedhartigste van hen, en die op zichzelven welligt ware toegevlogen, roept hier een: ‘Weg met den ongeloovigen, den dwazen, den slechten!’ uit. ‘Zou hij het brood den edelen ontstelen? Hij boete zijne dwaasheid; hij ga bij de zijnen; hij verleere het zondigen, en sterve!’ - zoo spreekt hij, en schiet zelfs niet ter redding toe, wanneer de overmoed den ongelukkigen naar den brandstapel sleept, of honger en dorst hem doen sneven.
Inderdaad, M.H., de goedheid des harte, zonder verlichting, is afhankelijk van driften, eene slavin van vooroordeelen, geheel onzeker in hare werking, radeloos omtrent hare middelen, onstandvastig, en eene kweekster van al de zaden der tweedragt en verdeeldheid; in één woord, zij is vergezeld van alles, wat strijdig is met eene vereeniging des Volks tot algemeene weldadigheid. Deze toch eischt eene wederkeerige toegevendheid in denkwijze, eene overeenstemming omtrent het hoogste goed, eene onwankelbaarheid in zedelijke beginselen, welke door geene toevalligheden kan ontstemd worden, een standvastig verwijderen van alle verschillen, een gemeenschappelijk streven naar een algemeen doel, hetgeen tevens met eens ieders bijzonderen Godsdienst in de naauwste aanraking is. Zulk eene vereeniging is zonder de verlichting niet te ver-
{==434==} {>>pagina-aanduiding<<}
krijgen. Eerst moet het oordeel der menschen worden opgeklaard; bijzondere denkbeelden moeten wijken voor algemeene waarheden; in de bijzondere gevoelens, welke overig blijven, moet de algemeene waarheid, welke daarin moge zijn, of wederkeerig erkend, of wederkeerig geëerbiedigd worden; de slagboom der menschelijke begrippen moet met eene vaste hand worden opgeheven, om aan het gevoel der menschelijkheid eenen vrijen doortogt naar alle zijden te schenken; het verstand moet aan het karakter die vastheid geven, welke het tegen elke aanvechting des vooroordeels kan uithouden; ja het moet die hoogte hebben bereikt, dat het al, wat van de wereld en onzuiver is, stoutmoedig in het verschiet kan plaatsen, en alleen het zuiver zedelijke van de werkzaamheid zijns harte op den voorgrond stellen; dan eerst kan de mensch zich met allen en voor allen, hoe zij ook van hem in gedachten, in kleur, in taal, in zeden, in Godsdienst verschillen, ja ofschoon zij waarlijk zijne vijanden zijn mogten, in liefde vereenigen.
Ziet daar het werk der verlichting! Zij alleen vlecht de draden, uit welke de band der vereeniging wordt geweven; zij alleen keert de beletselen af, welke den voortgang der algemeene weldadigheid stremmen; zij alleen geleidt dezelve naar alle zijden, even als eene rivier, welke, uit duizende wellen in haren oorsprong vereenigd, door duizende beken gevoed, met statigheid van de hoogte afstroomt in de wijde vlakte, en zich weder in duizende takken over de aarde verspreidt, om haar te zegenen en te voeden.
Maar, M.H., zoo wij het dus voor betoogd mogen houden, dat de verlichting noodzakelijk is, om de vereeniging eens Volks tot algemeene weldadigheid te doen ontstaan; als wij daarin de reden mogen stellen, waarom dezelve zoo spaarzaam en zoo langzaam op onze aarde is zigtbaar geworden, - is daarom zulk eene vereeniging, overal waar wij naar de aanwezigheid of voortgang der verlichting vragen, noodzakelijk om

{==435==} {>>pagina-aanduiding<<}
dezelve te bewijzen? en moet dus hare uitgestrektheid waarlijk den toetssteen opleveren, om de verlichting des Volks te beoordeelen? Dat woord verlichting, heeft dat niet eene geheel bepaalde beteekenis? Kan men niet zeer verlicht zijn, en echter weinig om de vervulling van zedelijke pligten in zulk eene algemeenheid denken? Kan die verlichting niet geheel buiten de oorzaken van zulk eene vereeniging gevestigd zijn, en inderdaad bestaan in eene opheldering en versiering van den geest, welke het hart niet raadpleegt? Is dezelve niet dikwijls gepaard met een overlegd eigenbelang? Zag men niet vele verlichte geesten, ja bijna zouden wij zeggen een geheel verlicht Volk, zorgeloos omtrent de teederste belangen des harte, in plaats van weldadigheid, integendeel eene toomelooze wreedaardigheid jegens het menschdom uitoefenen, den eenvoudigen van zijne rust berooven, den Volken hunnen vrede en voorspoed ontnemen, de tweedragt verspreiden, en het zaad uitstrooijen, dat niets dan moord en brand heeft gekweekt, dat de heiligste betrekkingen heeft ondermijnd, en nog welligt, zoo de Hemel het niet verhoede! de ellende van volgende geslachten kan voortbrengen? - Die verlichting was dan toch wel aanwezig, zonder door eene vereeniging tot algemeene weldadigheid te worden aangeduid: het verband tusschen de verlichting en zulk eene vereeniging is dus niet noodzakelijk, maar louter toevallig: de omstandigheden mogen haar een gelijktijdig bestaan hebben gegeven, maar de eene is geene voorwaarde van de andere: er is eene verlichting, welke haren toetssteen niet heeft in zulk eene vereeniging.
Zeker zoude deze twijfeling gegrond zijn, M.H., wanneer niet onze tweede stelling waar was: ‘Dat de verlichting eens Volks haren kenbaren stempel mist, zoo lang bij hetzelve geene vereeniging tot algemeene weldadigheid plaats heeft.’
Dan, indien iets waar zij, zoo is het zeker dit. Wij moeten hier weder beginnen met de zaak zelve te be-
{==436==} {>>pagina-aanduiding<<}
palen. - Iets verlichten, is immers iets in zijne ware gedaante ópklaren, daaraan ter opluistering licht bijzetten, hetzelve in zijnen wezenlijken aanleg, omtrek, en alle zijne waarachtige eigenschappen, meer in het oog doen vallen, ophelderen, verheffen? Maar het is niet, hetzelve door eenen verbijsterenden glans aan het oog onttrekken, of alleen deszelfs oppervlakte in eenen zoo hellen luister doen flonkeren, dat deszelfs innerlijke hoedanigheden in eene nog digtere duisternis begraven worden. De bliksem, tegen welken wij niet inzien kunnen, verlicht voor ons de voorwerpen even min, als de vuurwerken, die de lucht in vlam zetten, en ons het hoofd doen omwenden: maar, als wij in den vroegen morgenstond het licht der zonne schemerend uit de kimmen zien rijzen, en met zijne stralen langzamerhand de duisternis van de voorwerpen afdrijven, dan wordt ons derzelver gedaante van oogenblik tot oogenblik verhelderd, tot zij hen uit hare gansche volheid beschijnt, en ons dezelven in hunne geheele waarheid vertoont. De bliksem en de vuurwerken hebben slechts den schijn der verlichting, dewijl zij licht geven; maar omdat hunne werking noch naar de voorwerpen, noch naar de duisternis is geregeld, zoo verlichten zij hen niet.
Even zoo is het met de opklaring van den geest ge legen, welke, wel verre van zich op de behoeften en pligten van het hart te vestigen, zich integendeel van dezelven verwijdert, en tot eene bloote geestverheffing bepaalt. Zij moge blinken en lichten; zij moge door de Natuur zijn uitgestort in een verheven Genie, en gelijken naar het helle bliksemlicht; zij moge aan de beschaving der kunsten en wetenschappen te danken zijn, en de pracht der vuurwerken vertoonen, - verlichting is zij niet.
Als wij van deze spreken, dan immers spreken wij van die des menschen? De mensch moet verlicht zijn. Maar wat is nu toch het hoogste, wat het waardigste, wat het menschelijkste in den mensch:

{==437==} {>>pagina-aanduiding<<}
Wat is doel in hem? Zijn hart of zijn verstand? - Zijne bestemming moet hier beslissen. En beslist deze niet, dat de gevoelens van het hart, welke aan iederen mensch door de natuur zijn gegeven, en niet zijn aangeleerd, in zichzelve de grondtrekken bevatten, in wier ontwikkeling alleen zijne bestemming is gelegen? Beslist zij niet, dat het verstand, zelfs in zijne hoogste volkomenheid, slechts het middel is dier ontwikkeling? Beslist zij niet, dat, hoezeer ook de opklaring des verstands tot eene waardige ontwikkeling van de krachten des harte volstrekt noodig zij, dezelve echter altijd slechts een middel blijft ter bereiking van het hooge doel der menschheid? Is niet zedelijkheid, heiligheid, gelijkenis naar den Schepper in werkdadigheid, de hoogste bedoeling van ons aanzijn? Of is het vernuft, geestigheid, oordeel, schranderheid, geleerdheid? - Wij behoeven ons hier niet te bedenken. Het geweten, de eerste en onloochenbaarste gids der zedelijkheid, werd door de Voorzienigheid aan iederen mensch, van de eerste dagen der scheppinge af, medegegeven op zijne levensreize: het zuiver vernuft, het juist oordeel, de ware geestigheid, al de toetsen van het verstand, zijn daarentegen het gewrocht eener eeuwen-lange ontwikkeling, en slechts de gave der weinigen, die daaraan deel verkregen. De zedelijkheid heeft daarenboven van de natuur zelve haren algemeenen regel, in te doen, wat men willen zou dat anderen deden, en de verzekering, dat ook deze wet hare uitspraken zal doen gelden in eene betere wereld: maar, waar is het verstand des menschen, dat niet feilbaar is; waar is deszelfs algemeene wet, omtrent welke hij zulk eene overtuiging heeft? - Nergens, mijne Hoorders! De geschiedenis der wijsbegeerte leert ons dat de menschen tot op dit oogenblik nog verre zijn van zulk eenen regel. Zij zullen het hier ook wel altoos blijven. - Wat vragen wij dan langer? In het hart des menschen ligt het zaad, hetwelk rijpen moet tot de volmaaktheid: het verstand is slechts der
zonne ge-
{==438==} {>>pagina-aanduiding<<}
lijk, welke met stijgende warmte den akker beschijnt, om het zaad te ontwikkelen, te doen vruchten dragen, te vermenigvuldigen over de aarde. Het verstand is het middel, om het doel, dat 's menschen hart bereiken moet, te naderen.
Ja, M.H.! de zedelijke natuur der menschen zoude niet tot die standvastigheid en eenheid komen, voor welke dezelve bestemd en berekend is, wanneer het verstand niet de driften aan den band legde, de vooroordeelen deed verdwijnen, en het uitzigt in de toekomst opklaarde. Dit is, voor het gezamenlijke menschdom, het werk der verlichting. Maar zonder dezen doelmatigen arbeid wordt ook nimmer zij zelve, maar slechts hare nabootsing, op de wereld gezien. En ofschoon dan ook de meer vernuftige zich boven den braven eenvoudigen met waanwijsheid verheffe; ofschoon zelfs de geestige zich late verleiden om zijn verstand te vergoden; ofschoon de Genie zich in den spiegel zijner eigene waarde bewonderen, en afzien moge van die eenvoudige deugden des harte, welke niet aan hooge bespiegelingen te danken zijn, maar met den mensch zelven geboren worden: het is alles ijdelheid en klatergoud! - Al wat middel is tot een hooger doel heeft geene wezenlijke waarde, dan in een doelmatig gebruik. De geest, die op zichzelven pronkt, zonder de goedheid des harte te bevestigen en te ontwikkelen, is het spoor des levens bijster, en brengt geenen zegen aan, maar verderf en den dood. Aan zichzelven overgelaten, buiten dat spoor gedwaald, hetgeen de natuur hem aanwijst, vruchteloos zich een' anderen weg zoekende, waar geen andere te vinden is, verdoolt hij van dwaalweg tot dwaalweg, vervalt van verbijstering in verbijstering, en stort eindelijk in eenen ijsselijken afgrond, uit welken geene menschelijke redenering hem meer verheffen, maar alleen eene genadige Voorzienigheid hem redden kan.
Wie is er dan, die niet met mij op het levendigste gevoelt, dat de waarachtige verlichting alleen dán aan-
{==439==} {>>pagina-aanduiding<<}
wezig is, wanneer het zedelijke in den mensch, door de opklaring van het verstand, wordt opgevoerd tot eene hoogere stemming en eenen ruimeren werkkring, dan het in de bloote goedgezindheid des harte vinden kan? Ja! die opgeklaardheid, die door de nevelen henenbreekt, welke den zedelijken zin des onbeschaafden beperken tot de weldadigheid van het tegenwoordig oogenblik, in hetwelk dezelve door eene zigtbare nooddruft wordt ingeroepen; die vrijheid, welke der weldadigheid van de ketenen der driften en vooroordeelen ontslaat, waarin zij zoude geboeid gaan, en haar in staat stelt, om in volle ruimte en onbegrensd hare giften rond te deelen; die geestverheffing, welke den mensch het uitzigt in de toekomst verheldert, en bedacht doet zijn om ook die toekomst in het gemoed zijner medemenschen te doen opdagen; die verstandsbeschaving, welke de goedheid des harte uitstrekt boven de benoodigdheden van het dierlijke leven, en haar met alle krachten doet ijveren om den waren weg te banen aan den onsterfelijken geest, - ziet daar de verlichting alleen!
En wanneer heeft de verlichting des Volks dan haren kenbaren stempel, welke haar van alle gewaande geestverheffingen onderscheidt? Wanneer anders, doch ook wanneer vroeger, dan wanneer er eene vereeniging des Volks tot algemeene weldadigheid bestaat? Nimmer anders, nimmer vroeger! - Dan eerst blijkt het, dat er eene doelmatig werkzame opgeklaardheid des verstands aanwezig is. Waar zulk eene vereeniging niet bestaat, moge de verstandsbeschaving eenigen lof verkrijgen bij de wereld, welke hare gewrochten bewondert; maar of eene waarachtige verlichting aanwezig zij, wordt ons niet verzekerd. De roemzucht, welke den nijd, de tweedragt, den haat in haar gevolg heeft, kan die geestverheffing hebben gebaard, en hare vruchten kunnen vergaan: enkelen mogen pronken als starren in den donkeren nacht; maar haar invloed is onzeker, haar loopkring bepaald, hare lichtstralen raken den vollen omtrek onzer bestemming niet: enkelen zelfs mo-
{==440==} {>>pagina-aanduiding<<}
gen, in bijzondere daden, de teederste en uitgestrektste menschlievendheid betoonen; maar omtrent hare duurzaamheid, standvastigheid, heiligheid, zijn wij geheel in het duister, zoo lang zij niet met anderen tot eene algemeene weldadigheid vereenigd zijn. Dan eerst, wanneer zulk eene vereeniging plaats vindt, worden wij gerustgesteld, dat de stem der menschenliefde tot zwijgen heeft gebragt alle verscheidenheid van gevoelens, alle strijdige driften, alle onberaden hebbelijkheden: op haren wenk zijn allen voor allen vereenigd, en hebben eene Broederschap der Deugd gevestigd, welke zich door niets laat aftroonen van den regten weg, op welken zij de toekomst nadert: vooroordeelen en neigingen zijn verdwenen voor haren ademtogt: daar heerscht de verlichting; en, (laat ik mij nog eens tot dit beeld mogen bepalen) gelijk de voedende middagzon uit een vast en onbewegelijk standpunt hare stralen schiet over de oppervlakte der aarde, zoo verspreidt die verlichting onwankelbaar de schoonste gaven der menschelijkheid over het geheele
menschdom.
Zulk eene vereeniging, M.H., doet alle twijfelingen ophouden, en is de kenbare stempel der ware verlichting. En het is dan ook bewezen, zoo ik vertrouwe, dat zulk eene vereeniging hare waarachtige toetssteen is. Ja, wij behoeven in de nasporing van haar bestaan en van haren voortgang niet in den duisteren doolhof van ingewikkelde redeneringen om te dwalen. Wil iemand onzer weten, of eenig Volk verlicht zij, hij sla zijne oogen rond, of hij ieder van deszelfs leden geheel op zichzelven zie staan en handelen in de zedelijke loopbaan, dan of hij onder dezelven eene vereeniging tot algemeene weldadigheid ontdekke; en hij heeft den waren maatstaf ter hand genomen. Van welk eenen aard die weldadigheid zijn moge, of zij het ligchamelijke of verstandelijke of zedelijke welzijn, middellijk of onmiddellijk, beooge, de vereeniging tot derzelver algemeene uitdeeling is een blijk van verlichting. De meerdere of mindere uitgestrektheid der vereeniginge,

{==441==} {>>pagina-aanduiding<<}
en het meerder of minder algemeene der weldadigheid, zullen de hoogte aanwijzen, tot welke de verlichting is gestegen. Maar vinden wij, M.H., daarvan in het geheel geene sporen, zijt dan verzekerd, dat alle aanspraak op verlichting ongegrond is. - Zoo hebben wij dan eenen vasten grondslag, om ons oordeel op te bouwen: geen schijn kan ons belriegen: noch het blinkend vernis der fraaije geesten, noch de weidsche titels, met welke sommigen zich voor menschenvrienden zouden willen doen gelden, noch zelfs de opschriften van menschelijke maatschappijen, kunnen ons misleiden: de stempel is even eenig als onbedriegelijk; de stof, waaruit hij is geslagen, is oneindig, en de waarheid zelve heeft hem zijn merk gegeven.
En zoo hebben wij dan ook, M.H., eenen vasten grond voor onze hoop, - doch wat spreek ik van hoop? - voor onze verzekering van den waarachtigen voortgang der verlichting des menschdoms. Staren wij op de verschijnselen, welke de Geschiedenis ons aanbiedt, en waarvan wij zeer onvolkomen u in onze inleiding eene schetse gegeven hebben, dan duldt deze voortgang geene vraag meer. Arm was de Oudheid, rijk zijn onze dagen, aan den echten stempel der verlichting: door de geheele wereld zijn hare afdrukken zigtbaar geworden, hoezeer dezelve ook ginds en elders minder duidelijk zijn dan hier: die afdruk gaat nooit verlooren, al moge dezelve soms door de diepste duisternis worden bedekt: onder dezelve dringt hij door, gelijk het zaad door de aarde: waar domheid en bijgeloof hem willen uitwisschen, daar voert hem de vlugtende geest der menschheid naar blijdere streken der aarde: afwisselingen van licht en donker mogen onze oogen bijna misleiden; maar zeker is het, dat het streven des menschen naar volmaaktheid waarlijk reeds hier verwezenlijkt wordt in eenen voortgang des menschdoms in verlichting.
O, mijne Hoorders I mijne Landgenooten! die u tot nut van het algemeen vereenigd hebt! zijt ook gijlieden

{==442==} {>>pagina-aanduiding<<}
zelve een bewijs dezer overkostelijke waarheid. O! streeft dan toch standvastig voort in uwen gemeenschappelijken arbeid! Geene twijfeling ontmoedige u; want de ware verlichting heeft u met haren stempel versierd, en gij zijt gewijd, om haren voortgang bij uitnemendheid te bevorderen. Werpt ook alle beletselen weg, die de nuttigheid uwes arbeids zouden verwijderen van eene volkomene algemeenheid. Laat u niet zeggen, dat de vermenigvuldiging der weldadigheid in de weldaden zelve spaarzaamheid of bekrompenheid aanbrenge; zij heeft eenen onuitputtelijken schat in uw hart. Laat geene menschelijke zwakheid, geene bijzondere oneenigheid met eenen medemensch u van eene vereeniging verwijderen, welke allen zonder onderscheid zoude te zamen brengen tot een en het zelfde altaar, voor hetwelk alle kleingeestigheden en vijandschappen verdwijnen. De tempel der Verlichting is de tempel der Liefde; de vereeniging tot algemeene weldadigheid maakt u allen tot hare Priesters.
En wie zou er ook nog twijfelen? wie zou ontmoedigd worden? wie zou zich verwijderen? daar de Goddelijke wijsheid zelve ons uit den Hemel zulk eene vereeniging ten doel gesteld, en ons tot dezelve geleid heeft?
Wat toch, M.H., heeft in de laatste achttien Eeuwen, met eene zoo blijkbare ontwikkeling, eenen zoo milden geest van vereeniging tot algemeene weldadigheid doen rijpen en vruchten dragen, waarvan bijna veertig vroegere Eeuwen, ofschoon zij de verstandsbeschaving tot eene zoo schitterende hoogte gebragt hadden, geene schaduw konden aanwijzen? Voorwaar, het is de Christelijke Openbaring alleen. Wat geene menschelijke wijsheid had kunnen bereiken, werd door haar aan het licht gebragt: voor het hart des onverlichtsten verstaanbaar, grondde zij hare uitspraken op het hart, en hare wijsheid geleidde de deugden des harte tot zuiverheid en heiligheid. Een volk van broeders werd door haar tot de innigste vereeniging geroe-
{==443==} {>>pagina-aanduiding<<}
pen, en de zaligheid hunner zamenwoninge, als in een vereenigd huisgezin, werd door haar met eene onuitwischbare klaarheid aan het licht gebragt, toen zij hen allen verklaarde tot kinderen van denzelfden Vader, die hen allen met gelijke liefde omvat: hunne vereeniging en zamenstemming tot algemeene weldadigheid was de hoofdsom harer alles overtreffende leeringen, welke alle de nevelen der driften en der onkunde deden verdwijnen voor het Goddelijke licht, hetwelk zij uit de gewesten der eeuwigheid deed aanbreken, - voor de stem des Eenigen, die tot allen kwam, en weldoende aan allen op aarde wandelde, en allen te zamen rlep tot een onsterfelijk leven, door eene waarachtige algemeene weldadigheid en een opregt geloof te verkrijgen. Die stem heeft de menschen tot algemeene weldadigheid geroepen, doch werd eenen langen tijd niet gehoord, maar verdoofd door het rumoer van menschelijke twisten; die stem heeft hen eindelijk vereenigd; die stem roept ons nog heden tot de erkentenis van den toetssteen der ware verlichting. O gelukkigen wij, die in eenen tijd en een Vaderland leven mogen, in welken zoo vele blijken ons overtuigen, dat die stem in haren geheelen omvang wordt gehoord! in welken wij geenen voetstap voortzetten, of wij zien het
onbeneveld, dat ook de waarheid van onzen Godsdienst zich in dit uitstekend kenmerk hoe langer hoe meerder vertoont, en alhier geheel ontdaan is van die smetten, welke elders hare zuiverheid nog ontheiligen mogen! Naar het slagveld en in de kerk, bij de wieg en bij het graf, in de verborgen eenzaamheid en in openlijke bijeenkomsten, overal snellen hier de Christenen te zamen tot eenstemmige en algemeene weldaden, en verkondigen het geloof, aan hetwelk de zaligheid is toegezegd. O welk eene dure verpligting gevoelen wij dan niet, om dankbaar te zijn voor de openbaring der waarheid! welk eene noodzakelijkheid gebiedt ons, om aan onze eigene ware verlichting te arbeiden! welk eene behoefte gevoelen wij, om dezelve in algemeene weldadigheid te

{==444==} {>>pagina-aanduiding<<}
verwezenlijken! Hoe worden wij, bij dit besef, ook in dit oogenblik niet getroffen door de treffende schildering van hare volkomenheid, zoo als die ons door eenen gewijden Schrijver en Redenaar is gegeven! Duizende malen hebt gij zeker haar bewonderd, M.H.; maar ook thans, daar zij alles in zich bevat, wat ik u heb willen zeggen, zult gij mij zeker dankweten voor derzelver herinnering, met welke ik mijne rede besluiten zal:
‘Ofschoon ik (zoo sprak hij) ofschoon ik alle de talen van menschen en Engelen sprak, maar de Liefde niet tevens bezat, dan ware ik niet meer dan een klinkend metaal of luidende schelle. Al had ik Goddelijke ingeving; al wist ik alle verborgenheden en bezat alle kundigheden; al had ik alle geloof, zoodat ik in staat was om bergen te verzetten, maar ik had de Liefde niet, dan ware ik niets. En of ik ook alle mijne bezittingen aan de armen uitdeelde, en mij voor den Godsdienst levende liet verbranden, maar ik had de Liefde niet, het zou mij toch geen voordeel geven. De Liefde is langmoedig: de Liefde weet van haat noch nijd, en is niet verwaand, noch blaast zichzelve op: zij handelt niet tegen de welvoegelijkheid: zij zoekt haar eigen belang niet: zij ontsteekt niet ligt in toorn: zij denkt geen kwaad: zij verblijdt zich niet in de onregtvaardigheid, maar zij verl eugt zich bij het zegevieren der waarheid: zij bedekt alles, zij gelooft alles, zij hoopt alles, zij verdraagt alles. - De Liefde vergaat nooit. Al het andere, het zij ingevingen, zij zullen eens ophouden, het zij talen, zij zullen een einde nemen, het zij kennis, zij zal niet meer zijn. Want dewijl het maar stukwerk is, hetgeen wij kennen, stukwerk, hetgeen wij door ingeving spreken, zoo zal eens, wanneer het volmaakte zal gekomen zijn, dit stukwerk van zelf wegvallen. Maar hetgeen bij dit alles blijft standhouden, is Geloof, Hoop, Liefde, deze drie: doch de hoogste van dezen is de Liefde!’


{==445==} {>>pagina-aanduiding<<}

Bijzonder geneeskundig geval.

Medegedeeld door p.w. keuchenius, Med. Doctor te Sohoonhoven.

In het vorige jaar, in de maand Mei, werd ik geroepen in het naburige Willige-Languerak bij een Boerenmeisje van ongeveer 18 jaren, dat men mij zeide, dat sinds ettelijke dagen aan een besloten kolijk laboreerde. Ongelukkigerwijze reeds verscheiden malen dit allerverschrikkelijkst toeval in deze streken ontmoet hebbende, en met medelijkden vervuld omtrent het lot van zulk een jong schepsel, haastte ik mij naar hetzelve, en dacht zeker, dat de Dood zich een nieuw slagtoffer zou hebben uitgekozen. - Bij de zieke gekomen, vond ik aan het krankbed gezeten den Heer b. verhoeff, Stads-Chirurgijn en Vroedmeester alhier, mijnen zeer waardigen vriend, die met de lijderesse mede mijnen raad en hulp had ingeroepen. De oppervlakkige beschouwing der patiente; hare hevige klagten over de pljnen, die haar de ingewanden verscheurden; de hik, die haar onophoudelijk deed trillen; de braking, die haar gestadig kwelde, met de vruchteloos herhaald aangewende clysmata, tot verkrijging van eenige ontlasting, - schenen het ortwijfelbaar zeker te maken, dat het miserere mei hier aanwezig was: en hoe menigwerf zou men niet gevaar loopen, van, onder deze verschijnselen, tot het applicéren van tabaksklijstéren en andere sterkwerkende middelen over te gaan, en dus de ontsteking en kramp te vermeerderen, en de zieke zeker te verderven! - Ik liet mij met de meeste bedaardheid door mijnen Kunstgenoot den gang der ziekte beschrijven, in hope van hier of daar eenig licht te zullen verkrijgen. Zijn Ed. verhaalde mij, dat hij het Meisje, dat overigens te voren van een gezond, maar teeder gestel was geweest, eenigen tijd geleden had onder handen gehad aan eene ligte koortsongesteldheid met sordes in de eerste wegen,

{==446==} {>>pagina-aanduiding<<}
waartegen hij haar verschillende decocta laxantia had laten gebruiken, met gewenscht gevolg; dat zij daarop de menses gekregen hebbende, en zich voorts beter gevoelende, zich in de schuur begeven had, en daarop plotseling de menses waren opgehouden, de patiente hierop des nachts van de geweldigste pijnen in den buik was overvallen, en hij door verzachtende clysmata noch ontlasting van stoffen, noch verligting van pijn had kunnen te weeg brengen; dat hij hierop was te rade geworden, haar eene mixtura opiata te geven, en te zien, of ook de opium eenige goede diensten wilde doen, dan mede vruchteloos, zelfs tot verergering; dat hij hierop de toevlugt tot herhaalde aderlatingen genomen had, doch mede vruchteloos, terwijl hik en brakingen middelerwijl waren toegenomen; alleen, dat zich tot hiertoe nog geene vomituritiones stercoreae vertoond hadden. - Ik kon niet anders, dan deze handelwijze uitnemend goedkeuren, maar vond mij daardoor in zekere verlegenheid, daar de beste hulpmiddelen mij als uitgeput voorkwamen. Ik prees den Heer verhoeff zeer, dat hij de aderlatingen niet nagelaten had, daar men in dezen tijd dezelve maar al te dikwijls op eene onverschoonlijke wijze verzuimt, bovenal in de ontstekingen der buiksingewanden, waar zij zulk een uitnemend hulpmiddel zijn. De verschillende portien bloed waren allen geïnflammeerd, bij afklimming. - Tot sterker werkende middelen nu over te gaan, scheen mij toe de kramp slechts te zullen doen vermeerderen, de ontsteking toenemen, en het lieve Meisje aan eenen zekeren dood overgeven. Ik begaf mij dus tot de plaatselijke onderzoeking van de zitplaats der pijn; deze bevonden wij te zijn, regt boven de ossa pubis naar boven toe, juist op de hoogte der vesica urinaria; ook hier vonden wij eene
aanmerkelijke opzetting: ik behoef intusschen niet aan te merken, dat de pijn zich door den geheelen onderbuik verspreidde; dan derzelver voorname zitplaats was gelijk gezegd is. Door den catheter een weinig urin afgetapt hebbende, bleef haar

{==447==} {>>pagina-aanduiding<<}
toestand bij voortduring dezelfde. Het noodig gekeurd hebbende tot verder onderzoek over te gaan, vonden wij den uterus aanmerkelijk opgezet, ongeveer zoo als dezelve zich voordoet bij eene tweemaandsche zwangerheid; de mond van denzelven was volkomen gesloten, en in dien toestand, dat wij het voor zeker meenden te mogen houden, dat het Meisje geenen man bekend had, hetwelk zij ons ook bevestigde. Nu kwamen wij op andere gedachten, en begonnen aan te nemen, dat zich eene vreemde bloed-massa in den uterus ophield, en deze oorzaak was van alle de verschrikkelijke verschijnselen van het miserere. Hiertoe meenden wij, behalve in het plaatselijk onderzoek, ook in de geschiedenis van het ontstaan der ziekte grond te vinden Ik beval dan, na deze indicatie, eene nieuwe en tamelijk ruime aderlating, daar men alles te vreezen had van de aanwezigheid dezer aan den uterus vreemde bloed-massa, en eene doodelijke ontsteking het einde zijn kon; hierbij voegde ik zachte emolliérende omslagen, op de hoogte van den uterus, van de gewone herbae emollientes, en beval, de grootste rust en stilte bij de lijderesse te doen in acht nemen. Na den afloop der aderlating, en slechts ongeveer een uur na 't applicéren der verzachtende omslagen, welke ik gebood van tijd tot tijd in laauwe zoete melk zachtkens te verwarmen, vond zij eenige verademing, en de hoop herleefde in haar hart. Voor medicament en drank te gader schreef ik haar eene emulsie amygdalina voor. De hierop volgende nacht, die de twee laatstvorige reizen zoo smartelijk geweest was, was nu dragelijk; ja in den morgenstond vond de zieke in eenen korten slaap eene aangename verkwikking. DEs morgens vroeg haar bezoekende, vonden wij den pols veranderd, en van klein, gespannen,
kloppende en snel, was dezelve ruimer en geleidelijker geworden; het braken was geheel opgehouden, en de hik nog wel enkele reizen, maar toch weinig meer aanwezig; de excreties van urin en saeces hadden zich nog geen van beiden

{==448==} {>>pagina-aanduiding<<}
opgedaan; de pijn, eindelijk, in den buik was veel minder; ook de opzetting boven de ossa pubis niet zoo sterk, en minder pijnlijk bij het onderzoek. Ik mogt dus vaststellen, dat de zieke langs dezen weg zoude behouden worden, en dat alle de teekenen van het miserere slechts toevallige verschijnselen waren, van welke echter de kundige Lezer, zonder nadere aanwijzing, de reden ligtelijk zal kunnen nagaan. Kortom, op dezelfde wijze, met het gelukkigst gevolg, voortgaande, hadden wij het genoegen, reeds dien eigen dag de natuurlijke waterlozing te zien wederkeeren, en den volgenden op een clysma emolliens eene gewenschte ontlasting te zien volgen; en in weinig tijds herstelde het Meisje tot vorige gezondheid en krachten.
Ik deel dit zonderling geval hier mede, zoo als het daar ligt, de perken van dit Tijdschrift niet willende overschrijden, met in 't breede resultaten uit hetzelve te trekken; alleen, op de waarschijnlijke vraag van sommige Lezers, wat er van 't bloed geworden zij, dat zich tegennatuurlijk in den uterus, naar onze gedachten, heeft bevonden? - dit is langzamerhand opgenomen geworden; want wij hebben dagelijks de opzetting van den uterus zien verminderen, voor dat de volgende menstruatie daar was: met het hoe zal ik mij hier niet inlaten, als deskundigen van elders bekend. Eéne gevolgtrekking, intusschen, kan ik niet nalaten hier nog ter neder te stellen: dat somwijlen voor onze voeten ligt, wat wij verre zoeken. Zoo iets, dan leert dit deze geschiedenis. Leggen wij ons dan allen toe op verstandige empirie; zij zij onze leidsvrouwe op onzen dikwerf duisteren weg!


{==449==} {>>pagina-aanduiding<<}

Beschouwing van eenige grondstellingen der mystieken.

(Uit L'Allemagne van Mevr. van stael.)

Het godsdienstig gevoel, dat de grondslag is van de geheele leer der Mystieken, bestaat in eenen inwendigen vrede vol leven. De beroeringen der driften laten geene kalmte over; de rust der drooge hartstogteloosheid en der middelmatigheid van geest doodt het leven der ziele; slechts in het godsdienstig gevoel vindt men eene volmaakte vereeniging van beweging en rust. Deze geestgesteldheid is, geloof ik, in geenen mensch, hoe vroom hij zijn moge, aanhoudend; maar het herdenken en de hope dezer heilige gemoedsbewegingen beslissen over het gedrag der genen, die ze ondervonden hebben.
Het heerschend gevoelen onder de mystieke Christenen is, dat de eenige hulde, die Gode kan behagen, is het offer van den wil, dien Hij den mensch geschonken heeft. Welke belangeloozer gave zouden wij, metderdaad, der Godheid kunnen aanbieden? De vereering, de wierook, de lofzangen hebben bijna altijd aardschen voorspoed ten doel; en het is even zoo, dat de vleijerij der wereld de Monarchen omringt. Maar zich overgeven aan den wil van God, niets willen dan hetgeen Hij wil, is de zuiverste godsdienstige verrigting, voor welke de menschelijke ziel vatbaar is.
Of alles is toeval, of er bestaat geheel geen in deze wereld; en geen bestaande, is het godsdienstig gevoel daarin gelegen, dat men zich in overeenstemming brenge met de algemeene orde der dingen, in spijt van den geest der oproerigheid of der meesterachtigheid, dien de eigenbaat elk onzer in het bijzonder inboezemt.
Welk toevallig ongeluk kan vergeleken worden met den ouderdom of den dood? En intusschen berusten meest alle menschen in hetzelve, omdat er tegen die kwalen geene wapens bestaan. Vanwaar komt het dan, dat ieder mort tegen bijzondere ongelukken; terwijl allen zich naar het algemeene ongeluk schikken? Omdat men het lot als een bestuur beschouwt, waaraan men toelaat de geheele wereld te doen lij-
{==450==} {>>pagina-aanduiding<<}
den, mits het niemand uitzondering of voorregt toesta. - Waarom overtuigen zich de menschen niet, dat zij, hetgeen hun in het bijzonder treft, even zoo behooren te dragen, als zij zich aan het lot der menschheid in het algemeen onderwerpen? Het is, omdat men onregtvaardigheid in zijne bijzondere bedeeling meent te ontdekken. Zeldzame trotschheid van den mensch, de Godheid te willen beoordeelen door het werktuig, dat hij van Haar ontvangen heeft! Hoe weet hij, wat een ander ondergaat? wat weet hij van zichzelven? wat weet hij van alles, behalve zijn inwendig gevoel? En dit gevoel, hoe inniger het is, hoe meer het het geheim van ons geluk bevat; want, is het niet op den bodem van ons hart, dat wij het geluk of ongeluk gevoelen? Hoe het lot ons in de handen of tegen werke, het hangt altijd van den invloed af, óf der godsdienstige liefde, die onze gezamenlijke onbaatzuchtige aandoeningen in zich bevat, óf der eigenliefde, die alle zelfzuchtige neigingen in zich vereenigt, of een kalm genot, dan wel eene rustelooze ongemakkelijkheid, onze zielen zal vervullen.
De opheffing der ziele tot haren Schepper is de hoogste eerdienst der mystieke Christenen; maar zij vervoegen zich niet tot God om dezen of genen voorspoed des levens. Een Fransch Schrijver van verhevene inzigten, de Heer de st. martin, zeide: dat het gebed de ademhaling der ziele is. De Mystieken zijn voor het grootste gedeelte overtuigd, dat het gebed beantwoord wordt, en dat de groote openbaring des Christendoms zich eenigerwijze kan vernieuwen in de ziel, elke keer dat zij zich met warmte ten hemel verheft. Wanneer men gelooft, dat er geene onmiddellijke gemeenschap meer bestaat tusschen het Hoogste Wezen en den mensch, dan is het gebed, om zoo te spreken, slechts eene alleenspraak; maar hetzelve wordt een veel hulprijker bedrijf, wanneer men overtuigd is, dat de Godheid zich op den bodem van ons hart doet vernemen.
Men vreest gemeenlijk, dat de leer der godsdienstige berusting eenen afkeer zou inboezemen van de noodwendige werkzaamheid dezes levens. Maar de natuur draagt genoegzame zorge, de aandoeningen, ons bijzonder belang betreffende, op te wekken, om niets te vreezen te hebben van een gevoelen, dat dezelven nederzet. - De eenige daad der vrijheid van den mensch, daarenboven, welke altijd zijn doel

{==451==} {>>pagina-aanduiding<<}
bereikt, is de vervulling van den pligt: de uitslag aller overige voornemens hangt geheel af van toevallen, op welke de wijze voorzigtigheid niets vermag.
De leer der Mystiek gaat doorgaans voor gestreng, omdat zij de losheid van, de ontrukking aan zichzelven beveelt, en dit met reden zeer moeijelijk schijnt. Maar zij is in den grond de zachtste van allen; zij is bevat in het spreekwoord, van den nood eene deugd maken; aan de Voorzienigheid het bestuur dezer wereld toekennen, en in deze gedachte eenen innigen troost vinden.
Men heeft dit axioma der Mystieken zeer gesmaad, dat de smart iets goeds is; sommige wijsgeeren der oudheid hebben beweerd, dat zij niets kwaads was; het is intusschen veel moeijelijker, haar met onverschilligheid dan met hope te beschouwen. Inderdaad, zoo men niet overtuigd was, dat het ongeluk een middel ter volmaking is, tot welk uiterste van verbittering zou hetzelve ons niet voeren? Waarom ons dan tot het leven te roepen, ten einde ons daardoor te doen verteren? Waarom al de martelingen en al de wonderen des heelals in het zwakke hart opeen te pakken, dat vreest en begeert? Waarom ons het vermogen van beminnen te schenken, en ons vervolgens alles te ontrukken, wat wij liefhadden? Eindelijk, waartoe de dood, de verschrikkelijke dood? daar ons de misleiding der aarde hem doet vergeten, als hij zich aan ons herinnert. In het midden van den luister dezer wereld ontrolt hij zijne noodiottige baniere.
Men heeft de Vorstinne pauline von schwarzenberg gezien, die, moeder van acht kinderen, nog de bekoring der volmaakte schoonheid verbond met de waardigheid der moederlijke deugden. Zij opende het bal, en de welluidende klanken der toonkunst onderscheidden deze oogenblikken, aan de vreugde geheiligd. Bloemen versierden haar bevallig hoofd, en tooisel en dans moesten haar de vroege dagen harer jeugd te binnen brengen; intusschen scheen zij reeds de vermaken zelve te vreezen, aan welke zoo veel opgang, door haar gemaakt, haar had mogen verknochten. Helaas! hoe heeft zich dit onbepaald voorgevoel verwezenlijkt! Eensslags gaan de tallooze flambouwen, die den glans des dags vervingen, verterende vlammen worden, en het ijsselijkst lijden zal de plaatse innemen der weelde van een schitterend feest. Welke tegenstelling! En wie zou moede kunnen worden om er op na te

{==452==} {>>pagina-aanduiding<<}
denken? Neen, nooit stonden menschelijke grootheid en ellende zoo na bijeen; en onze vlugge gedachte, zoo gemakkelijk afgeleid van de sombere bedreigingen der toekomst, werd ten zelfden oogenblikke getroffen door al de schitterende en verschrikkelijke beelden, welke het noodlot gewoonlijk verwijderd strooit op den weg des tijds.
Geen enkel toeval, echter, had haar bereikt, die door vrijer keuze moest sterven. Zij was in veiligheid; zij kon den draad weer aanknoopen van het zoo deugdzaam leven, sedert vijftien jaren geleid. Maar eene harer geliefde dochters was nog in gevaar; en het teederste, vreesachtigste wezen stort zich te midden van vlammen, die helden zouden doen terugbeven. Alle moeders zouden hetzelfde ondervonden hebben, dat zij gewaar werd. Maar wie zou zich genoegzame kracht toevertrouwen om hetzelfde te doen? Wie zou genoeg op zijne ziel kunnen rekenen, om de huiveringen niet te vreezen, welke de natuur doet ontstaan bij het aanzien van eenen wreeden dood? Eene vrouw braveerde ze, en, hoewel haar toen een noodlottige slag trof, haar laatste bedrijf was moederlijk; in dien verheven oogenblik is zij voor God verschenen, en men heeft, hetgeen van haar op aarde overbleef, niet kunnen herkennen dan aan het cijfer (den naam) harer kinderen, dat nog de plaats onderscheidde, waar deze engel was omgekomen. Ach! al wat er verschrikkelijks is in deze schilderij wordt verzacht door de stralen der hemelsche glorie. Deze edelmoedige pauline zal voortaan de Heilige der moeders zijn, en, zoo derzelver blikken zich nog niet ten hemel mogten durven verheffen, zullen ze op hare zachte gedaante rusten, en zullen haar smeeken, den zegen van God voor hare kinderen af te bidden!
Ware men er toe geraakt, om de bron der godsvrucht op aarde op te droogen, wat zou men hun zeggen, die het vlekkeloosste der offers zagen vallen? wat zou men hun zeggen, die haar hebben liefgehad? en met welke wanhoop, met welken schrik voor het noodlot en deszelfs trouwelooze geheimen zou de ziel niet worden vervuld?





{==453==} {>>pagina-aanduiding<<}

Protest, of beklag, tegen de oude vrijers belasting, in Engeland.

De Minister den inhoud van zijn budget ons ter bekaauwing hebbende gegeven, zoo sta men mij toe mijn protest in te brengen tegen eene belasting, welke bijzonder zwaar drukt op een zeer eerbiedwaardig ligchaam van zijner Majesteits regtschapenste onderdanen, oude vrijers genoemd. Dat bewuste belasting drukkende is, als eene daad van wetgeving beschouwd zijnde, zal mijne geschiedenis toereikend bewijzen; want, met alle geneigdheid tot echtelijk geluk, zijn tot hiertoe alle mijne pogingen mislukt; en ik twijfel niet, of een aantal, buiten mij, zijn in hetzelfde geval.
Om met mijne geschiedenis te beginnen: gij moet weten, dat ik mij eerst vervoegde bij eene zeer voorzigtige jonge Dame, met welke ik eeden van eeuwige standvastigheid wisselde; en ik was op het punt van de gelukkigste der mannen te worden, toen er een oom van mij stierf, van wien ik groote verwachtingen had, mij slechts een gering legaat nalatende. Deze omstandigheid, en de aanbiedingen van eenen rijken, vossenjagenden Schildknaap, werkten zoo zeer in mijn nadeel, dat ik door hare vrienden werd afgewezen; en, op derzelver tusschenspraak, schonk zij zeer gehoorzaam hare hand aan den zoon des jagts.
De tijd, die beste verzachter der menschelijke ellende, bewerkte weldra mijne genezing; en ik figureerde het eerst met eene Dame uit de groote wereld. Gelijk de nachtuil, zonk ik neder in de rust op de nadering der zon, en verrees op derzelver vertrek. Alles scheen op den besten voet te staan, toen ik, onvoorzigtiglijk eenige toekomende ontwerpen van huisselijk overleg bepalende, werd heengezonden met den bijnaam van eenen kleingeestigen, inhaligen vrek.
Mijn volgend avontuur was met eene jonge Dame, die, met een matig vermogen en een knap voorkomen, zich verzekerd had van ten minste een twintig stuks nederige bewonderaars, toen ik er gelukkig bij kwam, en zij met veel toegevendheid dat getal terugbragt tot een half dozijn buiten mij. Ik geloof, ik zou den prijs weggedragen hebben, ware niet een lang man des bloeds, anders gezegd Kapitein, tusschen beiden gekomen; en, daar ik mij verschoonde van het gevaar om met

{==454==} {>>pagina-aanduiding<<}
eere door den kop geschoten te worden, nam hij mij zeer beleefdelijk bij den - neus: dit maakte mij zoo woedend, schoon anders een der zachtaardigste menschen, dat ik hem duchtig afroste, tot zijne en mijne volkomen voldoening. Om deze beleediging van een fatsoenlijk man, en een man van eer, werd ik henen gezonden als een slecht opgevoede, onfatsoenlijke knaap, grootelijks te kort schietende in wereldkennis.
Ik raakte daarna verliefd op de hoogstbeschaafde dochter van eenen rijken ouden landman, die, zijn eigen groot gebrek aan alle menschelijke wijsheid gevoelende, besloten had zijne dochter tot een wonder te maken. Zij kon eene bladzijde van walter scott lezen, zonder meer dan een dozijn fouten te lispen; zij kon eene plaats uit een tooneelstuk opzeggen, met al de bevalligheid van den liefhebber du ton; zij kon eene sonaat op de piano rammelen, met de wanluidendste betoovering; en schilderen, zonder eenige vrees voor straf om het verbreken des tweeden gebods. Deze zeldzame bekwaamheid won mijn hart; toen, alvorens mijne vereeniging met het wonderverschijnsel, zij mij wreedelijk verliet voor de onweerstaanbare aantrekkelijkheden van een reizend Komediant.
Onvergenoegd op gedichten en tooneelstukken, pianos en schilderijen, boog ik mij thans voor eene geleerde Dame, die in het Latijn kon harangéren met al de welsprekendheid van een' Kollegie-professor; die Grieksch kon uitgieten met de zuiverheid van een' Prediker; die eene oordeelkundige verhandeling kon schrijven over eene zeer duidelijke plaats in een' Griekschen of Latijnschen Auteur, tot ze onverstaanbaar werd; die al de duistere meeningen van aristoteles kon oplossen; en die, tot eene volkomen demonstratie, kon bewijzen, dat de Ouden wijs waren, en de hedendaagschen stommerikken. Wel bedreven in de wijsgeerte der scholen, zoo ouden als nieuweren, ongevoelig voor uiterlijkheden, tot Stoïcisme toe, had zij hare apathie (hartstogteloosheid) zoo ver gedreven, dat zij werkelijk eene verhandeling geschreven had tegen de driften, en op zekeren avond mij het hoofdstuk voorlas tegen den toorn, toen de dienstmeid, binnen komende om het avondeten klaar te zetten, ongelukkiglijk den inktkoker omverstiet over eenige oordeelkundige noten op een Grieksch Schrijver, en aldus den arbeid van eene geheele veertien dagen bedierf. Dit was te veel voor de

{==455==} {>>pagina-aanduiding<<}
zachte volgeling van zeno. De inktkoker werd, met wijsgeerige woede, naar het hoofd van de verschrikte abigail geworpen, en, op mijn onschuldig verzoek om het hoofdstuk van den toorn te besluiten, gaf zij eene praktikale opheldering van haar stelsel, door, op eene razende wijze, met de verhandeling mij vlak in het gezigt te slaan.
Volkomen genoeg hebbende van dames-filozofen, bood ik mij vervolgens aan eene vrome; vertrouwende, dat het Christendom een zachter gedrag zou leeren. Hier werd ik naar de kerk gesleept, ten minste drie malen iederen dag des Heeren, bovendien dagelijks bijeenkomsten bijwonende en avondoefeningen enz. in de week; en had ik niet aan een weinig ontijdige twijfelarij toegegeven, ik zou ligt verveenigd zijn geworden met de devootste Dame der Christenheid; maar, rakende te twijfelen aan Veld-redeneerkundigen en Ezel-redenaars, werd ik heengezonden als een ongeloovige, dien het, ter eere Gods, goed zou zijn het geloof in te braden.
Zoo bevreesd was ik een Benedictijner te worden, dat ik al verder de nederige dienaar werd van mijne eigen dienstmeid, eene lange, stoute, mahonie-kleurige deern, die ik, geloof ik, op gelijk en ongelijk zou hebben genomen; maar, haar onbescheidenlijk storende op den verschrikkelijken waschdag, ging de verwoede Amazone, met hare zwaarwigtige vuist, mijn verstand zoodanig verduisteren, dat ik daarna altijd blind was voor hare begaafdheden.
Genoegzame ondervinding gehad hebbende van de modernen, uitte ik, als eene laatste toevlugt, mijnen hartstogt jegens eene rijke oude vrijster, die ik op het punt was van naar het altaar te geleiden, toen de grimmige tiran Dood binnen drong, en haar aan haren verliefden herder voor den neus wegsnapte. Ik had mij gemakkelijk met eenige andere Anti quiteit kunnen verbinden; maar met de treurige uitkomst voor oogen van de onbestendigheid des levens in bejaarden, vreesde ik al te spoedig in den staat van weduwenaar te zullen worden achtergelaten. Grijs geworden in een leven van vruchtelooze moeite, had ik mij, met wijsgeerige sterkte, met mijn lot verzoend, toen, zie! de Minister zijn budget opende, en mij aldus eene toegevendheid ontzeide, zoo noodig voor mijne klimmende jaren.
een oud vrijer.


{==456==} {>>pagina-aanduiding<<}

Gevolgen van een, onlangs plaats gehad hebbend, overhaast vertrek uit Parijs.

Volgens verhaal van iemand uit de Familie van john bull.

Ik was op het punt om een glas wijn te drinken op de gezondheid der Verbondene Mogendheden, die, met hulp van Lord castlereagh, de belangen der wereld zoo verwonderlijk hadden geschikt,' den vrede van Europa op zoo vasten voet bevestigd, dat eeuwen verloopen konden, alvorens dezelve geschokt wierd, en de balans van magt op zoo gezonden beginsel doen rusten, dat het evenwigt nooit kon vernietigd worden, toen het nieuws tot mij kwam, dat de tijger uit zijn hol was ontsnapt, en zich op weg bevond naar Parijs. Ik werd door eene onwillekeurige beving overvallen - het glas viel uit mijne handen, en de toast bleef mij in de keel steken. Het berigt was niet zoodra bevestigd, of ik maakte mij gereed tot de vlugt; en van dat oogenblik af aan, tot ik mijnen voet in Engeland zette, ondervond ik eene onafgebroken rij van kwellingen en rampen.
Mijn eerste stap was, Monsieur petit, den Maitre d'Hotel, waar ik logeerde, bij mij te verzoeken, met oogmerk om mijne schuld af te doen. Ik had geregeld mijne kamers betaald aan het einde van iedere week, en reikte mijnen hospes nu iets meer dan de gewone som, hem te gelijk mijn voornemen mededeelende van zijn huis te verlaten. Maar mijne verbaasdheid is niet uit te drukken, toen deze eerlijke kastelein, zijne schouders ophalende, weigerde het geld aan te nemen, roepende: ‘Jij heb die logement kenoom voor twaalf maand - de kleine fille de chambre, jeannette, was present; - jij moet mij geef 800 livres, of jou zal logeer in de prison.’ De bedreiging was van gewigt. Ik betaalde den rekel, wat hij vroeg, en spoedde mij om mijne zaken in te pakken. Ik had naauwelijks gedaan, toen ik, mijn oog naar de straat wendende, twee of drie knapen van een slecht aanzien waarnam, die het huis opnamen. Mijne vrouw giste terstond, dat het policie-beambten waren, welken Monsieur petit van mijne voorgenomen vlugt had onderrigt, en drong op ons onmiddellijk vertrek. Hoe zeer mij het denkbeeld aandeed van mijne kleederen en linnen te moeten achterlaten,

{==457==} {>>pagina-aanduiding<<}
zoo besloot ik hiertoe liever, dan zelf in de handen der Philistijnen te vallen. Derhalve liep ik, vergezeld door mijne vrouw, wie ik de schuld van al de ongelukken gaf, welke mij waren of nog zouden overkomen, hals over kop de achterdeur uit, en zocht een rijtuig te huren om mij naar Calais te brengen.
Hier ontmoette ik nieuwe knevelarij. Noch paard noch rijtuig was te huur; maar een paar der jammerlijkste knollen, die ooit den naam van paard onteerden, en eene oude kabriolet, waardig door zulke dieren getrokken te worden, werden mij te koop aangeboden; en deze kocht ik voor eenen allergeduchtsten prijs.
Na velerlei uitstel, ziedaar ons ten laatste op weg! Gij hebt, buiten twijfel, Londen hare tienduizenden zien uitstorten naar eene vechtpartij te Moulsey-Hurst, en hebt u vermaakt met de groote verscheidenheid van equipages, welke zulk eene gelegenheid bijeen verzamelt. Maar, Mijnheer, de weg van Parijs naar Calais vertoonde eenen onmetelijk langen optogt van nog oneindig belagchelijker aanzien. Ik kan er thans om lagchen; maar, toen ik er aanschouwer van was, was alle denkbeeld van vrolijkheid in vreeze verzonken. Paarden, muilezels en ezels, van alle kleuren en gedaanten, waren gespannen voor rijtuigen van alle vormen en soorten. Ieder oogenblik bragt eenige nieuwe ramp aan. Daar raakte een rijtuig overhoop - ginds bezweek een oude knol onder zijne vermoeijenissen. De weg van Moskow vertoonde geen grooter aantal van gebroken rijtuigen of stervende beesten. Van alle zijden kon men de vragen hooren, door den schrik des oogenbliks ingegeven: ‘Worden wij vervolgd?’ - ‘Zal men ons laten vertrekken?’ - ‘Is dat een troep paarden aan onze linkerhand?’ - ‘Mij dunkt een deel infanterij aan de regterhand te zien!’ Zoodanig waren de vragen en uitroepingen, die aan alle kanten weergalmden. Aangezigten, die ik weinige maanden te voren had verhelderd gezien met hoop en verwachtingen, daar zij reisden naar de hoofdstad, waren nu overschaduwd met somberheid en melankolie. Sommigen van het gezelschap gromden over de verliezen, waaraan hunne vlugt hen had blootgesteld; anderen overwogen, hoe zij voor hunne schuldelschers zouden verschijnen; eenige weggeloopen huisvrouwen betreurden het harde lot, dat haar geene andere keus toestond, dan gevangenis in Frankrijk, of open-
{==458==} {>>pagina-aanduiding<<}
lijke verachting in Engeland. In het kort, ik gelóof, van de duizenden, die zich naar de kust spoedden, was niet één te vinden, wien eene aangename gedachte bezig hield.
Ten laatste, na eene myriade van toevallen, kwam ik te Calais, en ging naar hetgeen het Hotel Royal geheeten had, welke titel, weinige uren vroeger, had plaats gemaakt voor Imperial, de kop van lodewijk XVIII zeer behendiglijk in dien van buonaparte verhanseld zijnde. Ik trad aan den gemeenen haard, en vond hem opgepropt met dames en heeren, ten uiterste verlangende, om, zoodra de wind gunstig werd, naar Douvres te vertrekken. Men zag en hoorde hier niets dan weening der oogen en knersing der tanden. Ieder had eenige grieven, om zich over te beklagen.
‘Welk een verlies heb ik ondergaan!’ zeide een jong kunstenaar: ‘Het is onherstelbaar. Mijne teekeningen naar het antieke - mijn Laocoön - mijne Venus de Medicis - mijn Apollo Belvedere - zijn hopeloos weg.’
‘Uwe Venus de Medicis!’ was de aanmerking van eenen aanzienlijken lichtmis; ‘wat beduidt dat tegen het Operameisje, dat ik heb moeten achterlaten?’
‘Wat is de Apollo Belvedere,’ zuchtte Juffer tiffany, de modekraamster, ‘in vergelijking met mijnen vorigen minnaar, den beminnelijken jean jaques fripon, van de Rue de Fripperie? Ik zal onze scheiding niet lang overleven.’
‘Voor mijn deel,’ antwoordde hare moeder, ‘ik zag nimmer iets aan den snaak te bewonderen. Ik verdeklareer, dat ik hem verdenk, de vijf stukken kant gestolen te hebben, die ik voornemens was mede naar Londen te nemen.’
Nu berstte mijne vrouw in tranen uit, en bejammerde, in zeer hartstogtelijke bewoordingen, het verlies van al haar linnen.
Zij werd in de rede gevallen door eene korte, dikke, roodziende dame, die aanmerkte: ‘Dat verlies kan gemakkelijk hersteld worden, Mevrouw, wanneer gij te Londen komt - maar ik zal nooit het verlies kunnen herstellen van vierentwintig flesschen cordial, welke ik geen middel vond om mede te voeren.’
Eene bleeke, teringachtig uitziende dame klaagde, dat zij verscheiden potten Parijsche bloesem had vergeten - een leeglooper uit Bondstreet vervloekte de overhaasting, welke oorzaak was, dat hij twee paar nieuwelings uitgevonden ma-
{==459==} {>>pagina-aanduiding<<}
chines voor eene elegante houding had achtergelaten - een reiziger om een der schouwburgen stortte tranen, verhalende dat hij buiten staat was geweest om het laatste bedrijf te zien van een nieuw melodrama; - in het kort, er was geen schepsel tegenwoordig, die niet een of ander wezenlijk of gewaand ongeluk te beweenen had.
‘Ik zal mijne zinnen verliezen,’ zeide ik, ‘zoo ik hier nog langer blijf.’
‘Ik begrijp,’ zeide een zuurkijkend oud man, ‘wij zeiden allen onze gezonde zinnen vaarwel, toen wij ons aan dezen gevloekten grond toevertrouwden.’
Bij het uiterste geluk, verbonden met eene ronde som gelds, slaagde ik plaats te krijgen aan boord van een oud, versleten schip, waaraan ik, onder andere omstandigheden, zou gebeefd hebben mij toe te vertrouwen, en, na eene korte reis, kwam ik, onbezwaard met zak of pak, Donderdag een week, den Hemel zij dank! te Douvres aan.




‘Aan den Redacteur der Vaderlandsche Letteroefeningen.

Mijnheer!

Meermalen door mijne kinderen aangezocht om eenige vertelling, vind ik mij wel eens genoodzaakt, tot verdichting mijne toevlugt te nemen. Om dan, echter, aller belangstelling des te meer op te wekken, de vreugde te vermeerderen, en tevens zelf eenigen leiddraad te vinden, ben ik gewoon, hun elk een woord te doen opgeven, die zij geleerd hebben zoo verschillend mogelijk te kiezen; en hiervan vertel ik dan. Onlangs van hen opgegeven zijnde: een vergeet-mij-niet, een horlogiesleutel, eene kerk, en een druivenboom, waren zij en ik over den uitslag bijzonder wel te vreden. Ik besloot dus, het verhaal op te schrijven. En zie hier de vrucht daarvan! waaraan ik den titel wensch te geven van “Het leerzaam Afscheid,” om zulks, indien Gij het goedvind, te plaatsen in uw Mengelwerk, of misschien ook zulk een oorspronkelijk verhaal eenige goedkeuring bij ons lezend publiek kon vinden. Ik heb de eer, enz.
N.S.’
‘Amsterdam, 26 Julij 1815.


{==460==} {>>pagina-aanduiding<<}

Het leerzaam afscheid.

Eene Vertelling.

De jonge eddinghuis was nu vijftien jaar oud. De tijd was gekomen, dat hij het ouderlijk huis moest verlaten, om in eene stad van het landschap, waar een oom van hem woonde, voor een of ander bedrijf in de leer gedaan te worden. Zijn vader, een waardig predikant op een afgelegen, maar welvarend en schoon dorp, bezat, behalve hem, nog twee oudere zusters en twee veel jonger broertjes, tusschen welken en hem het verlies van nog een meisje deze grootere gaping had veroorzaakt. Zijn vertrek was op morgen bepaald, en wel zeer vroeg, ten einde nog den postwagen te bereiken, die om vijf ure in het naastgelegen stadje afreed. Nadat de kleintjes een teerhartig afscheid hadden genomen, en al schreijende waren te bed gebragt, ja misschien wel reeds van allerlei gevaren, dieven en wilde beesten droomden, die hunnen lieven broêr op den weg zouden kunnen ontmoeten, zette Dominé zijne vrouw aan, om nu ook maar spoedig het avondeten gereed te maken. Zoo gaan wij, zeide hij, vroeg liggen, en staan morgen ten drie ure op, om jan nog tot aan het, allen bekende, heuveltje te vergezellen. De brave man had hiermede verschillende oogmerken. Vooreerst begreep hij, dat de jongeling de rust noodig had, om den volgenden dag eene zoo vermoeijende reis uit te staan; ten andere vleide hij zich, dat dit vooruitzigt, om nog zoo lang in het gezelschap van den algemeenen lieveling te zijn, aan moeder en zusters een' des te aangenamer en geruster nacht zou verschaffen; terwijl toch ook het lieve daglicht, en vooral de heerlijke morgenstond, een veel vrolijker en opwekkelijker geest ademde, dan de, uit den aard, sombere avondstond, en dus veel meer geschikt was, om de smart van het laatste afscheid te lenigen. Maar, hierenboven bedoelde hij nog iet bijzonders. Hij had alle zijne kinderen zeer zorgvuldig opgevoed, en, zoo veel mogelijk, aan het goede gewend en met het diepste gevoel van afkeer voor het kwade doortrokken. Voor
jan, echter, was hij niet geheel zonder zorg; vooral nu, daar hij, nog zoo jong, het ouderlijk opzigt geheel stond te

{==461==} {>>pagina-aanduiding<<}
verlaten. De jongeling was goed, dienstvaardig en regt beminnelijk; hij was de oogappel zijner teedere moeder, aan welke hij wederkeerig met zijn geheele hart hing; en ook zijne zusters, lieve, zedige en verstandige meisjes, mogten geen kwaad van hem hooren. Doch, hij was vurig van aard, gevoelig van hart, levendig van geest; hij beminde het vermaak, het vreemde, het stoute; en de vader wist, deels uit eigen ondervinding, hoe gevaarlijk deze, op zichzelve schoone, eigenschappen, bij de verleiding van allerlei gezelschap, in eene groote, volkrijke stad, voor de jeugd kunnen worden. Om deze reden wenschte hij zijnen zoon ten laatste nog zoodanige indrukken mede te deelen, en, als het ware, zulk eenen talisman tegen alle betoovering der zonde in handen te stellen, dat hij hieromtrent de beste hoop en gerustheid kon voeden Reeds voor eenigen tijd had hij tegen zijne dochters gereid: Gij zult misschien wel wenschen, lieve kinderen, uwen troeder een of ander aandenken van u mede te geven. Welnu, wilt gij hem daarmede eenen wezenlijken dienst, en mij tevens een waar genoegen doen, laat uw gezond verstand en regte zusterhart de keuze dan zóó bestieren, dat uw geschenk hem tevens aan de deugd, en alle die loffelijke gezindheden en daden herinnere, welke ons hier in onze afzondering, en bij veel gemis, zoo vele zalige dagen en jaren reeds hebben verschaft. Ik zal hetzelfde doen; en gewis zal uwe moede: de laatste noch de stompste zijn, om zulk een regt liefdekoord der deugd te vinden. - Allen hadden dit ontwerp van harte toegejuicht; de vader had duidelijk bespeurd, dat de meisjes, van het eerste oogenblik af aan, druk waren in de weer geweest. Nu zag hij ze bij haar werk in gedachten zitten, dan liep er eene in den tuin peinzen, en daarna somtijds snel weg, om de andere op te zoeken, en met haar, in diep geheim, en met allen ijver en deelneming, te overleggen. Vervolgens sloten zij zich op; en het was blijkbaar, dat de gevormde
ontwerpen nu dadelijk werden uitgewerkt. De vader zelf, die het plan voorgeslagen en heel gemakkelijk geacht had, had het niet veel minder kwaad dan zijne meisjes; doch, na allerlei moois in zijn hoofd omgehaald te hebben, had hij zich eindelijk bij een zeer dagelijksch geschenkje bepaald, hetgeen hem nu evenwel, juist om de eenvoudige leerzaamheid, zoo zeer behaagde, dat hij, even zoo goed als zijne dochters, onder deze aangename bezigheid niet slechts

{==462==} {>>pagina-aanduiding<<}
de treurige laatste dagen weltevreden sleet, maar zelfs het eindelijk scheidingsuur met een inmengsel van genoegen te gemoet zag. Alleen de moeder was dit geheel. Haar hart was louter zachte ernst en loutere onbaatzuchtige liefde voor den zoon. Haar zorgen, haar waken, haar werken was, te midden van de beslommeringen en bezigheden voor het overige gezin, eigenlijk altijd aan hem gewijd. Zij had geen tijd om te peinzen, veel min om iet anders te doen, dan hetgeen tot zijne verzorging, tot zijn uitzet, tot zijne mogelijke behoeften en aangenaamheden eene noodwendige betrekking had. Hoe of moeder het toch maken zal met haar geschenk? zeiden de dochters; en vader zelf schudde het hoofd, en had niet weinig moeite, om eene kleine predikatie over de woorden: is het ligchaam niet beter dan de kleeding? enz. voor haar binnen te houden. Eindelijk was dan nu de tijd gekomen, dat elks werk, in dit opzigt, zou openbaar worden; en de zorgvuldige man begreep, dat de uitdeeling van de bedoelde geschenken bij het afscheid des te plegtiger en indrukwekkender zou zijn, wanneer ze onder den open hemel, bij het statig, zacht en weldadig licht des dageraads en der pas rijzende zon, geschiedde. - De togt was inderdaad plegtig en aandoenlijk. Ieder vergat zijne kinderlijke vreugde, zoo wel de vader en de zusters over hunne verzinsels, als de zoon over al de nieuwe dingen, die hij nu welhaast zien zou. Er werd maar weinig gesproken, inzonderheid door de lieve meisjes, wier telkens uitgebroken tranen gedurig op het punt waren, om den moeijelijk bedwongen hartstogt van den vader zelv' te doen losbreken. Ja, welligt ware de gansche afspraak vergeten, of althans zeer kwalijk uitgevoerd, indien de liefde niet alle dingen overwonnen had, indien de moeder niet voorgegaan, en zóó voorgegaan ware, dat de verwondering zelve, en de dankbaarheid voor zulk eene moeder, ook de zwakste aan zichzelve teruggaf. Langzaam gegaan
zijnde, kwamen zij niet aan den heuvel, of het was tijd voor den jongen reiziger, om verder voort te spoeden. De brave vrouw nam haren zoon in de armen, drukte hem aan hare borst, kuste hem met warme hartelijkheid, en, hem vervolgens loslatende, nam zij een takje vergeet-mij-niet uit haren boezem, stelde het hem ter hand, en zeide: Lieve zoon, vergeet mij niet! dit is mijne éénige bede, mijne éénige waarschuwing en vermaning: vergeet mij niet!

{==463==} {>>pagina-aanduiding<<}
Bewaar deze eenvoudige bloempjes zoo lang en zoo goed gij kunt. Uwe moeder gaf ze u; vergeet haar niet! ô, Ik weet, zoo lang gij dit doet, zoo lang uwe liefde voor dit hart duurt, zoo lang gij u herinnert, hoe dit hart geheel door en voor en met u klopt, zoo lang kunt gij hetzelve niet bedroeven; zoo lang kunt gij niets doen, noch iets nalaten, wat gij aan hetzelve niet zoudt durven mededeelen, waarvan gij vreezen moest, dat het, eenmaal openbaar geworden, hetzelve zou verscheuren. Gij weet, hoe teêr het is! o, Vergeet het niet, vergeet mij niet! - Ten diepste geroerd, ging hij in de armen van zijnen vader over. Deze verzamelde alle zijne bedaardheid, en zeide: Uwe moeder heeft u iets tot afscheid gegeven. Billijk verwacht gij van elk onzer hetzelfde. Welaan, mijn zoon, uwe verwachting zal niet te leur gesteld worden. Ook wij willen ons door eenig zigtbaar teeken in uwe gedachten aanbevelen, en dit, kan het zijn, tevens tot eenen band maken, die u aan dezelfde deugd verbindt, welker nederige, doch zalige vrucht wij hier te zamen smaken mogten. Zie hier van mij een gouden horlogiesleutel. Dezelve zal u altijd vergezellen, zal u gedurig moeten in handen komen. Doch wanneer gij inzonderheid u des avonds te bed begeeft, u, gelijk waarschijnlijk is, in eenzaamheid bevindt, en, voor eene laatste bezigheid, uw horlogie opwindt, herinner u dan aan deze mijne vermaning, en laat de verrigte bezigheid u hiertoe opwekken: wind uzelven, uw hart en geweten op tot het goede. De mensch toch, en inzonderheld de jongeling, heeft te dezen opzigte eene merkbare overeenkomst met het uurwerk. Wij koesteren goede gedachten, vormen goede voornemens, ontvangen deugdzame indrukken; doch de tijd, de bezigheid, de verstrooijing doet dezelven weer verflaauwen. Zij het dus uwe standvastige gewoonte, nu en dan bedachtzaam stil te staan, en daartoe vooral den avond van elken dag te
bezigen! Denk dan aan uwen pligt en bestemming, aan uwe opvoeding en voornemens, aan mijne lessen en de liefde uwer moeder, en spiegel uzelven, uw gedrag, uwen doorgebragten dag in dit helder glas. Beloof mij dit, mijn zoon! Bezig hiertoe mede mijn geschenk, en ik ben volkomen gerust. - Thans was de beurt aan de zusters. Deze meisjes waren door hare ouders in allen opzigte wel onderwezen, en deden dit onderwijs eere aan. De oudste was bijzonder bedachtzaam, eenigerma-
{==464==} {>>pagina-aanduiding<<}
te stil en diep gevoelig. De jongste was meer levendig, vernuftig en werkzaam. Elker keuze van een geschenk voor den lieven reiziger stemde dan ook met deze geaardheid meer of min overeen. De eerste zeide: Ziedaar, lieve broêr, een borduursel. dat ik getracht heb zoodanig te maken, dat gij er uw vertrekje mede kunt versieren. Het verbeeldt eene kerk, en wel onze eigen lieve dorpkerk. Gij weet, hoe veel goeds wij daar gehoord en geleerd hebben. Hoorden wij er niet den godsdienst der liefde uit den mond van hem, die voor ons geheel liefde is, in het midden van zoo vele goede dorpelingen, welken wij gaarne als onze broeders en zusters beschouwden? Welaan, zij deze kerk u het beeld van den besten godsdienst, de bron der liefde, der hope en des troostes! Blijf bij en in dezen godsdienst, gelijk wij ons altijd gaarne bij en in dit kerkje bevonden; dan zijn wij altijd bij en in elkander, elkanders vertrouwde vriend en steun, en dan brengt ons diegene zelf, die anders alles scheidt, de dood, eenmaal allerzekerst en allerzaligst bijeen. - Iedereen was geroerd door deze taal van het lieve, vrome meisje; vader en moeder drukten haar even hartelijk aan de borst, en de jongeling was in eene soort van plegtige verrukking, alsof hij niet om eenig aardsch beroep, maar tot den heiligen strijd der deugd zou op reis gaan, niet hetgeen beneden is, maar alleen dát zou zoeken, wat boven is. Het was dan ook misschien niet ongelukkig, dat de aanspraak der andere zuster, zonder dit
reine en verhevene gevoel te storen, hetzelve eenige wijziging gaf, geschikt om hem de aarde niet al te ver of verkeerd uit het oog te doen verliezen. Mijne gift, lieve jan, zeide zij, is niet zoo mooi en zoo stichtelijk als die van pietje. Gij weet, ik kan noch zoo fraai borduren, noch zoo verstandig praten. Doch ik hoop, gij zult het goede hart van het luchtige klaartje ook nu even gaarne erkennen, als gij altijd in uw schik waart in hare spelletjes te mogen deelen. Ik heb onzen druivenboom afgeteekend, zoo als wij hem nog verleden herfst in volle vruchtbaarheid hebben aanschouwd. Gij ziet, en zult u des te beter herinneren, hoe wél hij daar tegen den muur, in de beschutting van dien anderen vleugel des huizes, is geplant en opgebonden, en van jaar tot jaar naar behooren verzorgd! Ik heb mijn best gedaan, om de heerlijke zonnestralen te doen opmerken, die, gelijk het licht der maan bij nacht, regt op de bladeren en

{==465==} {>>pagina-aanduiding<<}
vruchten vallen; welke laatsten ik mede haar bevallig waas heb zoeken te bewaren. Och, lieve broêr! zulk een gezegend hoekje viel ons te beurt; zoo zorgvuldig zijn wij gekweekt en gevormd; zoo weldadig bescheen ons het licht der goddelijke openbaring; laten wij dan ook zulke goede, zoete, verkwikkende vruchten dragen! De wijngaard versiert tevens het huis en laaft de bewoners. Wees gij altijd vaders roem en moeders vreugde, onze roem en onze vreugde te gelijk! Wees altijd zacht en goed! Verspreid de bevallige vrolijkheid, waar gij verschijnt! Behoud daartoe een gerust hart, eenen werkzamen geest en eene standvastige dienstvaardigheid! - Hier werd de gulhartige maagd geheel ernst en gevoel; nooit had men haar zoo gezien; zij scheen eindelijk zelve verwonderd en verlegen te zijn over hare deftige aanspraak, en met drift wierp zij zich aan den boezem van den broeder, om hem het laatste afscheid op de lippen te drukken. - Het was nu meer dan tijd tot het vertrek. Nog eenmaal werden allen omhelsd, aan allen dank en heilwensch gestameld, door allen, met zuchten en handedrukken, de beste zegen over hem afgebeden, de hartelijkste liefde hem betuigd. Men zag hem na, zoo ver men kon. Ten laatste wenkte hij allen nog vaarwel! en - nooit gaf hij de zijnen reden om zich over zijn gedrag te bedroeven.




Aan den kroonprins der Nederlanden.


Triumf! de zege is ons! Triumf! 
Het Monster is geveld. 
Triumf! reik mij den eikenkrans 
Voor Neêrlands jongen Held! 
Stroomt, tranen! barst van blijdschap los: 
De God der Vadren leeft! - 
Europa staart den Jongling aan, 
Die haar gewroken heeft. 
 
Triumf! verheerlijkt Vaderland! 
Hij zonk, die trotsche waan! 
Verwoed, als de opgeruide stroom, 
Greep hij uw velden aan: 

{==466==} {>>pagina-aanduiding<<}

De schrik vloog de Adelaars vooruit, 
Bij 't dondren van 't mortier; 
Verdelging zweefde in hun gevolg, 
Omstuwd van roof en vier. 
 
Reeds storten duizend, duizend neêr - 
De stroom stuift immer voort; 
Reeds wordt het moordend krijgsgeschrei 
In Brussels vest gehoord. - 
God! wie, wie zal den storm weêrstaan, 
Die 't Vaderland verplet! 
Verhoên, dat op Europa's nek 
De Kors zijn' voet weêr zet? 
 
Triumf! Oranjes dierbre Held! 
Wien 't dankbre Euroop vereert - 
De punt uws degens heeft het eerst 
Den dollen Gal gekeerd: 
Zijn plundrend leger is vernield, 
En 't overschot verstrooid. 
De zege, door uw' moed gekocht, 
Is door uw bloed voltooid. 
 
Zoo boort het schittrend licht der zon 
Een woedend onweêr door: 
De schim van Nieupoorts stouten Held 
Zweeft Neêrlands leger voor: 
De blik zijns Naneefs vuurt den moed 
Der dappre benden aan; 
Zijn zwaard, in Spanjes krijg beroemd, 
Wijst hun de gloriebaan. 
 
Triumf! de zege is ons! Triumf! 
Het Monster is geveld. 
Triumf! reik mij den eikenkrans 
Voor Neêrlands jongen Held! 
Stroomt, tranen! barst van blijdschap los: 
De God der Vadren leeft! - 
De Wereld staart den Jongling aan, 
Die ons gewroken heeft. 
 
k-g. 
Julij, 1815. 



{==467==} {>>pagina-aanduiding<<}

De gierigaard en de Jood.

De stad Meseritz, in het voormalige Zuid-Pruissen, is de woonplaats van eene menigte arme Joodsche huisgezinnen, die men gevoegelijk alle in den bedelaarsstand kan rangschikken. Een dezer arme Joden was eens naar Berlijn gegaan, waar hij zich bij een der rijkste Bankiers van zijne natie vervoegde en om eene aalmoes verzocht. Deze gaf hem een dubbeltje. ‘Ach, lieve hemel!’ zeide de arme Jood, ‘wat zal ik daarmede uitvoeren in deze dure stad?’ - ‘Wanneer elk onzer Geloofsgenooten u zoo veel geeft,’ hernam de Bankier, ‘dan zijt gij geborgen.’ - ‘Maar dan moet ik nog overal rondloopen, en ik ben hier vreemd: gij zijt een rijk man; geef mij zoo veel, dat ik heden leven kan.’ Alle beden waren vergeefs. De rijke Gierigaard wilde van niets hooren. Eindelijk hield zich de arme Jood alsof hij wilde heengaan, doch keerde zich nog eens om, en zeide: ‘Indien gij mij een gulden wilt geven, zal ik u het geheim leeren, hoe gij oud - zeer oud kunt worden.’ Dit trof den Gierigaard. Lang leven! welk eene heerlijke zaak voor hem, die er nooit dan met schrik aan dacht, dat de tijd spoedig konde komen, dat hij zijne effecten, zijne juweelen, zijn geld zou moeten verlaten. De begeerte, om zeer lang te leven, overwon zijn wantrouwen, en opende zijne beurs. Hij gaf den begeerden gulden. Driftig vroeg hij nu: ‘En het geheim?’ De arme Jood nam het geld tot zich, en zeide heel laconisch: ‘Ga naar Meseritz; daar is nog geen rijke Jood gestorven!’

De eed bij overdragt.

Voor zeker Geregtshof moest een boer een' eed afleggen, hetwelk hij, wat men er ook tegen inbragt, volstrekt weigerde. Eindelijk zeide hij: ‘Ik heb een zoon, die Grenadier bij de Garde is: wanneer er dan volstrekt een end moet gedaan worden, laat het die dan doen; ik kan u verzekeren, dat hij het zweren meesterlijk verstaat.’


{==468==} {>>pagina-aanduiding<<}

Het vaderland van het kameleon.


Geleerden hebben lang getwist, of inderdaad 
In 't Dierenrijk wel een Kameleon bestaat; 
Deez' wilde hem in de Oost, die in de West gaan zoeken 
Doch sinds geruimen tijd is dit geschil beslist: 
Het is onnoodig, dat men naar zijn woonplaats gist: 
In Frankrijk vindt men 't dier, bijna in alle hoeken. 

En voor de Heeren Franschen, die het Hollandsch niet verstaan:

Bien du tems les savans ensemble ont différé, 
Si le Caméléon existe en vérité; 
L'un le plaça aux indes, un autre en Amérique; 
Maintenant chacun sait qu'il existe en effet: 
On est parfaitement d'accord sur ce sujet: 
La France est son pays natal; c'est sans réplique. 
 
de L. 

Op eene Illezins hensche wijze, zijn ons de navolgende, alreeds door ons opgemerkte, mistellingen aangewezen in een uit het Engelsch overgenomen stukje over frederik willem III, (zie No. VIII. Meng.)
Bl. 339. reg. 12, 13, moet zijn: ‘Frederik II, gemeenlijk de groote frederik genoemd, was zijn Oudoom.’ (Het is bekend, dat frederik II geene kinderen heeft nagelaten.) Ald. reg. 25, 26 moet zijn: ‘Zijn Oom liet kisten vol gelds na.’ Bl. 341, reg. 28, 29, leze men: ‘Hij eigende zich in 1744 Emden en geheel Oostvriesland; dewijl het Vorstelijk Huis van Cirksena met karel edzart was uitgestorven.’ Bl. 344, reg. 17, 18, stelle men, (in stede van Prins lodewijk van Pruissen, Broeder des Konings) ‘een Neef des Konings.’ Immers, gelijk frederik willem II een Zoon was van Prins august willem van Pruissen, zoo was deze lodewijk een Zoon van Prins ferdinand van Pruissen; welke beide Prinsen, august willem en ferdinand, volle Broeders waren van frederik II, gemeenlijk de Groote genoemd.





{==469==} {>>pagina-aanduiding<<}

Mengelwerk.

Bid-uur, gehouden 2 aug. 1815, naar aanleiding van Matth. VI:10a. Uw Koningrijk kome!

Door B. Rusburg, Leeraar der Doopsgezinden te Hengelo.

Het Koningrijk Gods, ook wel het Koningrijk der Hemelen genoemd, is eene zedelijke inrigting, om de menschen te heiligen, zalig te maken, of, met andere woorden, om ze tot eene gelukkige inwoning in den Hemel op te voeden. Alle opvoeding geschiedt door wegruiming van het kwaad, dat den aanwas kan belemmeren, en versterking van de eigenlijke levenskracht. De middelen tot deze opvoeding en vorming zijn uitwendig, voor zoo ver zij de leiding Gods van de omstandigheden en gebeurtenissen betreffen tot onze zedelijke verbetering. Het doel is echter eene inwendige, eene zielsverandering van de redelijke aardbewoners, van kinderen dezer wereld, kinderen der duisternis, tot kinderen van den hemelschen Vader, kinderen des lichts. - Jezus Christus heeft, na vele voorbereidselen onder het Oude Verbond, het helder licht van Gods liefde en genade ontdekt, en daardoor het Koningrijk Gods op aarde gesticht; alzoo Gods bedoelingen met het menschdom, om hetzelve tot eene eeuwige gelukzaligheid te vormen, nimmer zoo helder zijn gebleken, als sedert zijne verschijning op de wereld. Toen Jezus dus op aarde rondwandelde, kon hij met regt zeggen: Het Koningrijk Gods komt niet met uiter-
{==470==} {>>pagina-aanduiding<<}
lijk gelaat, noch men zal niet zeggen: Ziet hier of ziet daar; want ziet, het Koningrijk Gods is binnen (onder) ulieden, en werkt reeds in deszelfs stillen luister. Dat Koningrijk, door Christus gevestigd, is nog onder ons, Aand.! het breidt zich gedurig meer uit, onmerkbaar voor onze kortzigtigheid en oppervlakkige kennis; nogtans wordt het telkens vaster en heerlijker, nadert zijn verheven doel, en de poorten der Helle zullen het niet overweldigen. Alle gebeurtenissen, alle beroeringen behooren tot hetzelve, niet omdat God ze wil, maar, doordien het kwaad uit den verkeerden wil des menschen voortgekomen is, wil God het door zijnen Zoon uitroeijen, opdat het rijk van waarheid en
liefde niet verstoord of onderdrukt worde. Daarom was het gevolg der komste van den Gezant des Vredes, niet dat hij hier vrede zou brengen, maar het zwaard. Van daar dat onder de verdeeldheid tusschen ouders en kinderen, broeders en broeders, zusters en zusters, echtgenooten en echtgenooten, de liefde Gods in Christus eindelijk kon doorbreken en zich uitbreiden. Het zijn de botsingen der boosheid, des hoogmoeds en des gewelds, de botsingen van den aardschen zin des menschen tegen zijnen broeder, dien hij haat, tot dat de strijdige belangen zich eindelijk hebben losgewrongen uit de duistere gewelven van den nijd, en de menschen door lijden hebben geleerd, dat zij door eigenbaat en heerschzucht elkander onderling rampzalig maken, daar alle geluk bestaat in God lief te hebben boven alles en zijnen naasten als zichzelven; het zijn deze botsingen, welke daartoe bevorderlijk moeten zijn. Onderwijl de Christen dus om en in zich de groote beroeringen der zonde bespeurt, bidt hij verslagen, maar toch in eerbiedige hoop: Uw Koningrijk kome! - Ja, Gel.! laat ons niet ophouden te bidden, dat het mag komen; dan wordt God in geest en in waarheid aangebeden door Christus!
I. Om ons, M. Vr., breidt zich dat Koningrijk uit door vele gebeurtenissen en woelingen, waarvan wij, beperkte aardbewoners, den zamenhang, noch den

{==471==} {>>pagina-aanduiding<<}
voortgang tot het hoogste zedelijk doel, niet kunnen begrijpen, evenmin als wij het zamenstel en de langzame ontwikkeling van eenig voortbrengsel Gods in de natuur kunnen nagaan; hoewel nogtans het schepsel telkens grooter en volmaakter wordt door eene verborgen kracht of eigenschap. Zoo zacht, zoo onmerkbaar, maar echter zoo zeker voortgaande, zijn ook de wegen Gods ter uitbreiding van zijn Koningrijk. Het zijn heden de staatsgebeurtenissen; die wij eerst kortelijk moeten overwegen, als daartoe strekkende; en, schoon de groote omvang onzen gezigteinder ver te buiten gaat, laat ons uit het weinige en onvolmaakte, dat wij zien, besluiten tot het groote en volmaakte, dat wij niet zien, ter versterking van ons kinderlijk geloof in eene Godsregering.
Toen wij in het begin der verleden maand den algemeenen Dank- en Bededag vierden, waren, wel is waar, onze grenzen voor de eerste dreigende gevaren behoed. Onze legers, vereenigd met de veel grootere der Bondgenooten, hadden reeds, onder aanvoering van onzen dapperen Erfprins, verscheidene overwinningen behaald, en de magt van den geduchten geweldenaar, het eerst gestuit door den moed onzer braven, begon reeds te wankelen. Nogtans voerde hij nog steeds zijne krijgsbenden aan, en zijne snoevende woorden, ingang vindende door de opgeblazenheid en vernielingszucht zijner manschappen, moedigden zijne horden aan. Eene geheime vrees, dat de bewegingen van valsche eerzucht een gansch volk mogten beroeren, om de fakkel des hoogmoeds in schier aller harten te ontsteken, deed den vreedzamen en godvruchtigen burger beven. Dan, de Heere heeft daarin voorzien; - zijne leugentaal, pralerij en valsche beloften waren te algemeen bekend, om langer het vermogen te hebben van den grooten hoop te verblinden en tot strijden op te winden. Verward in zijne eigen strikken, heeft zich de wreede beroerder van zoo vele staten en volken, de beroerder der geheele menschheid, de schender van de heiligste verbind-
{==472==} {>>pagina-aanduiding<<}
tenissen en eeden, aan zijne vijanden overgegeven. Hij is gevallen, lafhartig en diep gevallen, lafhartiger en dieper, naarmate zijn hart meer opgezwollen was door ontwerpen om de geheele wereld te beheerschen, en als eene andere Godheid, die alle magt trotseerde, alles dienstbaar te maken aan zijne eigenzinnigheid. Hij is gevallen, door den uitgestrekten arm van Hem, die zich door zijn nietig schepsel niet laat bespotten, en de menschheid juicht over zijnen val! Eene eerbiedige blijdschap, zonder inmengsel van wraak, rijst op uit den boezem van den welgezinden Christen; hij zegt: Het is van den Heere geschied, ziet het is wonderlijk in onze oogen. - Mogt, voegt hij er in kinderlijke en blijde
verwachting bij: mogt dit een bewijs zijn, dat uw Koningrijk komt, o hemelsche Vader!
Doch, w.T., niet in dezen grooten aanvoerder alleen berustte het rijk des gewelds, gegrond op leugentaal en onregtvaardigheid. Neen, Gel.! hoe zoude hij ondersteuning ter uitvoering zijner baatzuchtige ontwerpen, hoe kracht om magteloozen en nederigen zoo wel, als sterken en hoovaardigen te onderdrukken, gevonden hebben, bijaldien niet even zoo baat- en heerschzuchtigen hem hunnen arm, hun vermogen en hunne list geleend hadden, ten einde zich te zamen te verheffen en te verrijken? Die heillooze drift, welke den mensch zelven tot zijnen eigenen afgod herschept, werpt alles neder, wat haar belang of eigenzin weerstaat; en die drift, die ontaarding huisvest, helaas! nog in veler gemoederen. Zij maakt iederen, door haar bezielden, grooten, beambten en regeringspersoon, die door belangelooze regtvaardigheid tot eenen zegen zijner minderen of onderhoorigen kon worden, tot eenen dwingeland en verwoester der heiligste regten; iederen burger, die door deze verderfelijke beginsels wordt aangedreven, tot eenen oproermaker, in wiens hart geene vrede is. Wij zien dit in die ijsselijke bedrijven van eigenzin en wreedheid, welke vele gebeurtenissen in dezen laatsten veldtogt hebben gekenschetst;

{==473==} {>>pagina-aanduiding<<}
in die worstelingen tegen de rust, tegen het welzijn der medeburgers, behagen scheppende in bloedvergieten. Beklemd vraagt, bij dit alles, de nadenkende mensch: Moet zóó het Koningrijk van God komen? Een rijk van liefde en van vrede? Ja, zal er uit alle die onheilen wel eenig goeds geboren worden?
De oorlogen, m. Vr., zijn geene oorzaken van het kwaad, geene bronnen van het zedelijk bederf; neen, zij zijn de losbarsting, de afgrijselijke uitvloeisels daarvan. Zij zijn de tegenkantingen der boosheid, terwijl het rijk der waarheid en des lichts deszelfs weldadigen invloed poogt te verspreiden door de dikke duisternis. Gelijk wanneer de dampkring, met vele onzuivere deelen besmet zijnde, zich eindelijk zuivert en deszelfs veerkracht herneemt door een verschrikkelijk onweder, dat soms de woningen der vreedzamen, de verblijven der godvruchtigen door deszelfs verterend vuur vernielt, zoo vallen ook onder het woeden des oorlogs vele onschuldige slagtoffers. - Waarom het onheil juist dezen, en niet alleen den schuldigen, den zondaar bij uitnemendheid treft, is voor den kortzigtigen sterveling niet te doorgronden; hij ziet slechts, dat beiden, regtvaardigen en onregtvaardigen, eenerlei wedervaart in dit leven. En bespeurende, dat het rijk Gods op aarde deszelfs algeheele taak niet voltooit, slaat hij het oog des geloofs door Christus op de eeuwigheid, zwijgt, en aanbidt.
Zijn nogtans die stormen en onweersvlagen in de natuur geweken, dan betreurt men wel de aangerigte verwoesting, doch men ademt ruimer en vrijer; in de liefelijkste geuren stroomt Gods wijsheid en liefde ons tegen, en men troost zich in het behoud van velen, onder het lijden of den ondergang van weinigen. Zoo breekt ook de dageraad van Gods zedelijke regering telkens heerlijker aan, na het uitwoeden der onbeteugelde hartstogten, na de verwoestingen des menschelijken hoogmoeds en der eigenzinnigheid. Ook zij besmetten den zedelijken dampkring; zij scheiden, wat

{==474==} {>>pagina-aanduiding<<}
God heeft zamengevoegd; en terwijl de menschen zich onderling vernielen, leeren zij van elkander wijsheid, wetenschappen, hervorming van zeden; ja zij leeren elkander beminnen in vele, nu eerst ontdekte, deugden bij hunne vijanden; zij leeren in den mensch allengskens het beeld Gods, den Broeder eerbiedigen; leeren, dat God de aanslagen van den hoogmoedigen verijdelt; leeren, dat zijn Koningrijk op aarde is; leeren, dat Hij naar zijnen wille doet met het heir des hemels en met de inwoners der aarde, en dat er niemand is, die zijne hand afslaan, of tot Hem zeggen kan: wat doet Gij? En uit de verwarring, uit de duisternis verrijst, als uit een bajert, het helder licht van Gods volmaaktheid, waaraan allengskens het geloof sterker, zuiverder en kinderlijker wordt; en dit geloof vestigt zich, als de heilige vrucht des oorlogs, in het gemoed van den eenvoudigen Christen.
De bevordering van dit geloof aan een goedertieren, wijs en magtig opperbestuur is het eigenlijke doel van het Koningrijk Gods. Het wordt vast en onbewegelijk door de genadegiste des eeuwigen levens, die door Christus Jezus is. Zoo werken de gebeurtenissen der tijden met de openbaring hand aan hand, om den mensch op te voeden, en zijn eenig heil te doen zoeken in zijnen Heer en Zaligmaker. Wat de goddeloosheid en hoogmoed der stervelingen dan ook mogen verwoesten en verkrachten; hoe dikwerf verschillende rangen en standen in de maatschappij, anders zoo onvermijdelijk, door verzaking van den geest des Christendoms alleen, de regten der menschheid schenden en onteeren, de prikkels van valsche eerzucht wetten, den band van eenheid en liefde verbreken en ontheiligen, den broeder door eene ingebeelde meerderheid van zijnen broeder scheiden, of over hem doen heerschen; Gods almagt, Gods regering herstelt weder, hetgeen de boosheid listiglijk tracht te vernielen; zij vereenigt, hetgeen eigendunkelijk geweld vaneengescheurd

{==475==} {>>pagina-aanduiding<<}
heeft, en doet dat geweld zelfs den genen, die God liefhebben, medewerken ten goede.
Zoo leeren Vorsten en volken, terwijl zij zich tegen elkander wapenen ter overheersching, van wederzijden geregtigheid; zoo ontwaren zij de beperktheid hunner krachten, daar alle magt is van God; zoo zien zij den wankelen staat van troonen, die niet door het belang en het zedelijk welzijn der burgers worden geschraagd; - de volken bespeuren het ijdele van roem en eer, zoo zij niet ontspruiten uit Godsdienst en deugd; en terwijl Gods gerigten op aarde zijn, ondervinden zij, dat zijne wegen zijn paden van liefelijkheid, heerlijkheid en vrede; zij leeren zich onderwerpen, leeren, dat God ons geschapen heeft om elkander te beminnen en wel te doen, niet om elkander te haten en uit baatzucht te vernielen; en dit geloof is Gods Koningrijk.
II. Gij ziet dus, Gel., niet slechts om, maar in ons, in het diepste onzer harten, moet Gods Koningrijk komen; dit is hetgeen, waarop ik ten tweede meer bepaaldelijk uwe aandacht wilde vestigen. Het geheele zedelijk rijk Gods op aarde berust eigenlijk in de gezamenlijke gemoederen der menschen. Dáár is de bodem, waarop het zich moet vestigen; daarin moet het al dieper en dieper wortelen schieten; daaruit moet het opwassen en vruchten voortbrengen, der bekeeringe waardig; daarbinnen moet het rijp worden voor de eeuwigheid, en eindelijk al het kwade verbannen, dat, door gewoonte, door opvoeding, door ingewilligde neigingen en hartstogten, door slechte voorbeelden en verkeering, door velerlei oorzaken, als iets vreemdaardigs van de kinderen Gods, het hemelsch beginsel heeft bezoedeld. Willen wij dus bidden, Gode welgevallig bidden: Uw Koningrijk kome! dan moet ieder van de gebeurtenissen van zijnen tijd, hij moet van zijne eigen ontmoetingen en lotgevallen zulk een gebruik maken, dat zijn zedelijk beginsel daardoor geheiligd, versterkt en uitgebreid worde.
Wat een geheele staat is in 't groote, is elk mensch

{==476==} {>>pagina-aanduiding<<}
in 't kleine. De gansche menschheid bestaat uit zoo vele enkele personen te zamen genomen, die een Koningrijk Gods in zichzelven hebben. Wij voeren gedurigen strijd tegen de liefde, den H. Geest Gods, die ons dringt het goede te willen en het goede te doen. Behoudens onze zedelijke vrijheid, is er toch eene kracht, eene heilige kracht in ons, die ons drijft om God te gehoorzamen, en daarin ons wezenlijk heil, in de liefde onze hoogste vrijheid te zoeken. Die opwellingen van toorn, haat, misnoegdheid, afgunst, nijd, wrevel, twistgierigheid, hoogmoed, weerspannigheid moeten uitgeroeid, en door de aankweeking der liefde Gods in ons overwonnen worden.
Thans is het pligtmatig en natuurlijk, dat wij ons verblijden over het geweken gevaar, om wederom door denzelfden dwingeland overheerd te worden, en op nieuw, ja nog oneindig knellender, onder zijnen ijzeren schepter te moeten bukken. Dan, deze vreugde, zal zij godsdienstig en opregt zijn, moet zich ook openbaren in bewijzen van dankbaarheid. Welk eene blijdschap moet het zijn, hulp te kunnen verleenen aan de noodlijdenden, de gekwetsten, de verminkten! Hoe dierbaar wordt ons de gelegenheid om onze ondersteuning aan die weduwen en weezen te verleenen, wier mannen en vaders door het vergieten van hun bloed ons in het geruste bezit onzer goederen hebben gelaten! Doch, Gel., dit is niet alles; wij moeten in onszelven keeren en vragen, of in ons binnenste ook hartstogten en driften woeden, die den vrede in en om ons verstoren kunnen.
Zoo lang aardsgezindheid, zoo lang heerschzucht en eigenbaat nog in ons huisvesten, en het beeld Gods, het beginsel der algemeene goedwilligheid in ons verdringen, ontkiemt ook bij ons het zaad tot den oorlog. Het is de kleine strijd, die elders in 't groote wordt gevoerd; de strijd tegen de medemenschen, die ons omringen; de strijd tegen het rijk Gods. Zoo lang wij niet ganschelijk genegen zijn om alle onze begeer-
{==477==} {>>pagina-aanduiding<<}
ten te onderwerpen aan den wil des hemelschen Vaders, geopenbaard in onze rede en zijn heilig woord; zoo lang zijn het slechts de omstandigheden, de gelegenheden, maar niet onze betere gezindheid, die ons van den dwingeland en deszelfs goddeloozen aanhang onderscheiden. Wanneer men de wetten zoekt te verkrachten of te ontduiken, maakt men eene inbreuk op de regtvaardigheid; en men is niet slechts strafbaar voor den tijdelijken, maar ook voor den eeuwigen Regter. 't Is, om waarlijk met grond van vertrouwen te kunnen bidden: Uw Koningrijk kome! niet genoeg, dat wij het kwade laten; wij moeten het goede doen.
De liefde Gods, m. Vr., verdringt de liefde tot de wereld en hare begeerlijkheden, en geeft ons tevens kracht om al het kwade te overwinnen. Wij hebben eigenlijk slechts te bidden, dat die liefde ons vervulle; dan hebben wij lust tot het volbrengen onzer pligten; wij beminnen onze medemenschen, al kinderen van God; wij gevoelen, dat zij, gelijk als wij, tot zaligheid zijn bestemd; dat wij hun geluk wel kunnen bevorderen en onszelven dus zaligheid verschaffen, maar niet hun geluk verwoesten zonder onszelven rampzalig te maken; terwijl over hen, door wien de ergernissen komen, het Goddelijk wee is uitgesproken. Gode zij dank, dat het niet in der menschen magt is gesteld, om over het waar geluk hunner medemenschen te beschikken! Laat ons hen dan niet vreezen, die alleen het ligchaam kunnen dooden, maar veelmeer Hem, die beide ligchaam en ziel kan verderven in de hel. De menschen kunnen ons genoegen verbitteren en groote onheilen over ons brengen; maar voor den godvruchtigen daagt ééns de dag des heils; ééns prijkt Gods Koningrijk in deszelfs vollen luister! - Terwijl er dan nog altijd veel duisters, in de voorvallen der verschillende staten en volken, overblijft, terwijl zelfs de woelingen der boosheid geene volledige zuivering in het rijk van God op aarde te weeg brengen, laat ons op onszelven zien, of wij ook nog zulke hevige schokken en kastij-
{==478==} {>>pagina-aanduiding<<}
dingen noodig zouden hebben, eer wij tot inkeer en beterschap komen. o, Gel.! terwijl wij bidden: Uw Koningrijk kome! laat ons vragen, of ons hart reeds een geheiligde tempel is, toegewijd aan het rijk van waarheid en deugd. En schuilen er nog schadelijke bewegingen, listige ontwerpen en onreine gedachten in, zoo laat ons onszelven voor God door onzen Zaligmaker verootmoedigen; laat het ons ernst worden, Gods welbehagen te doen; laat ons, van stonden af aan, het heilig voornemen opvatten om ons heil te zoeken in wél te
denken en wél te doen. Laat ons, onbesmet van de ligtzinnigheid en zedeloosheid dezer eeuwe, in nederigheid voor Gods aangezigt wandelen, gedenkende dat Jezus zalig prijst die arm van geeste zijn, doordien aan hen het Koningrijk der Hemelen behoort. En ons getroostende, wanneer de geweldigen dezer aarde ons vervolgen om onze evangelische deugd en geregtigheid, laat ons daarom God en zijne geboden niet verlaten, opdat Hij ons niet verlate! Maar, vol vertrouwen op God en zijne regering, laat ons bidden: Uw Koningrijk van heil en vrede kome in en om ons! Amen!




Het leven van koningin Maria Leckzinska, grootmoeder van Lodewijk XVIII, den tegenwoordigen koning van Frankrijk.

(Medegedeeld door christiaan sepp, jansz. te Amsterdam.)

Wat kan er onder de woelingen van het ondermaansche, wat bij de zoo vaak te leur gestelde verwachtingen van den kortzigtigen mensch, noodzakelijker en belangrijker zijn, dan dat vertrouwen op de eeuwige voorzienigheid eenes alwijzen en besten Vaders aan te kweeken, hetwelk ons kan doen berusten in de schikking onzer lotsbedeeling? Het is waar, wij hebben, ten aanzien dier leidingen, in de H. Schrift, bijna op ieder blad, sporen van Gods almagt, wijsheid en goedheid; maar, hoe zeer het, met betrekking tot dezelve, ook

{==479==} {>>pagina-aanduiding<<}
al niet moge ontbreken aan toestemming en geloof, zoo missen zij bij sommigen, ter algeheele en volledige toepassing op hart en gedrag, wel eens dien invloed, waartoe zij ons zijn aangewezen. Niets kan derhalve gepaster zijn, dan ook uit latere tijden zoodanige geschiedenissen te ontleenen, wier sprekend karakter het gezag der H. Schrift helpt staven, en die omtrent doel en oogmerk daarmede geheel instemmen; ons met den dierbaren Bijbel leerende, dat het lot der volken zoo wel, als dat van bijzondere personen, Koningen, Vorsten en onderdanen, in de hand is van Hem, die het heelal bestuurt, die zoo wel den worm in het stof ziet wemelen, als den Seraf gadeslaat. En het is de overweging hiervan, mijne Landgenooten, die mij deed besluiten, de navolgende, door mij uit eene zuivere bron ontleende, Levensgeschiedenis mede te deelen eener voortreffelijke Vrouwe, de herinnering aan wier nagedachtenis tegenwoordig niemand kan bevreemden; eener Vrouwe, die, hoewel onder vele rampen opgevoed, eindelijk de zon der vreugde zag verrijzen, en in vollen nadruk ondervond de waarheid der verzekering, dat het vertrouwen op de Voorzienigheid eenmaal wordt bekroond.

Maria charlotta sophia felicitas was de Dochter des Konings stanislaus leckzinsky van Polen, die door invloed en medewerking van karel XII, Koning van Zweden, door de Poolsche Magnaten, in de plaats van augustus II, die door denzelven van den troon verdreven was, daarop verheven werd. Dan, stanislaus bezat die kroon niet lang; want, na het ongeluk, karel XII bejegend, werd de Poolsche Monarch van land en volk ontzet, moetende met zijne Gemalin en Dochter, (de Prinses maria) onder duizend gevaren, den akker des lijdens ploegen, tot dat zij eindelijk in Frankrijk rust en veiligheid vonden. Stanislaus was een der edelste mannen van zijnen tijd - hij en zijne Gemalin, eene Poolsche Gravin, waren, in den uitgebreidsten zin des woords, Christenen; hunne Dochter werd alzoo Christelijk opgevoed, en het geen aan deze opvoe-
{==480==} {>>pagina-aanduiding<<}
ding bijzondere kracht en nadruk gaf, was het lijden, hetwelk zij van hare geboorte af aan, tot op haar huwelijk met lodewijk XV, Koning van Frankrijk, met hare Ouders moest verduren.
De Prinses maria was slechts één jaar oud, toen zij reeds in een zeer groot levensgevaar werd gewikkeld: haar Vader was met zijn leger in Warschau; de Saksische armee rukte met geforceerde marschen voorwaarts, en daar hij zich niet sterk genoeg bevond derzelve het hoofd te bieden, zoo besloot hij te retireren, en zich met de overwinnende Zweedsche magt te vereenigen. Stanislaus had zijn huisgezin bij zich. Slechts eene halve dagreize van zeker oord, waar zijne troepen halte hielden, ontwaarde hij, dat de vijanden zich nog maar weinige uren van hem verwijderd bevonden. Aanstonds liet hij zijn volk opbreken; hij kommandeerde en bestuurde in eigen persoon den afmarsch, en men gehoorzaamde hem met zulk eene overijling, dat de officieren van zijn huis, mitsgaders de bedienden, vergaten, om de jonge Prinses maria in zijn rijtuig te brengen; terwijl de Gouvernante meende, de Min zou het kind bij zich hebben, en deze wederkeerig hetzelfde omtrent de Gouvernante onderstelde. Intusschen zette het leger zijnen weg voort. Een uur daarna, toen men de jonge Prinses miste, zond men dadelijk eenige ruiters terug om haar af te halen. Deze, aan het huis gekomen zijnde, daar de Koninklijke familie geslapen had, vroegen oogenblikkelijk aan den waard, waar het kind, de Dochter des Konings, zich bevond. Deze antwoordde: ‘Ik weet het niet, en men heeft het mij ook niet in bewaring gegeven.’ Men deed hem ontzettende bedreigingen; maar hij bleef bij zijne ontkenning, daarbij voegende: ‘Gijlieden zoekt mij slechts ter dood te brengen; maar ik ben onschuldig.’ Ondertusschen doorzocht men het gansche huis, zonder evenwel het kind te vinden; eindelijk besloot men hetzelve in brand te steken; dan, op het oogenblik dat men zulks ging bewerkstelligen, vonden eenige der

{==481==} {>>pagina-aanduiding<<}
manschappen het kind achter in een' wagenstal of schuur, te midden van hun luidruftig onderzoek, gerust in het wiegje liggen, de krijgslieden toelagchende.
Drie jaren daarna, toen karel XII Saksen de wet voorschreef, en de familie van Koning stanislaus te Posen, in Polen, haar verblijf hield op het slot, dat noch door uitwendige versterking, noch door eene toereikende bezetting genoegzaam beveiligd was, viel Czaar peter I met zestigduizend man in Polen, en zond een korps ligte troepen naar Posen, om de Koninklijke familie gevangen te nemen. Alles vlugtte - de vierjarige Prinses echter werd, benevens eenige bedienden, door de Russen omsingeld en ingesloten; en reeds waren deze laatsten bezig met het openbreken der deuren van het Slot, toen men nog middel vond door een' verborgen uitgang in den tuin te ontkomen, en zoo de naastbij gelegene boerenwoning te bereiken, alwaar men het kind aan de zorge eener boerin moest aanbevelen, welke hetzelve trouwhartig, vol angst en bezorgdheid, in eenen baktrog verborg, tot dat de vijanden wederom waren afgetrokken.
Na den ongelukkigen slag bij Pultawa, in den jare 1709, waarbij karel XII door Czaar peter geslagen werd, en ingevolge dier nederlaag zich met de vlugt moest redden, de wijk nemende naar Bender, onder Turksch gebied, moest ook stanislaus zijn Rijk verlaten; hij week naar Pommeren, en hield zich aldaar in Stettin op, waarheen ook de Prinses maria gebragt werd, welke zich tot hiertoe nog in Posen bevonden had. Uit Stettin dreef de storm des tegenspoeds den Koning, met zijne Gemalin en Dochter, naar Zweden; van daar naar Tweebruggen, en vervolgens naar Frankrijk, alwaar dan eindelijk deze drie ongelukkigen rust en bescherming vonden.
Indien men mogt vooronderstellen, dat de opvoeding der jonge Prinses bij deze onrustige levenswijze wel zal geleden hebben, zoo bedriegt men zich zeer: stanislaus vergat, bij alle de oorlogen, die hij voe-
{==482==} {>>pagina-aanduiding<<}
ren moest, bij zijne onrustige levenswijze en ongelukkige ontmoetingen, geen oogenblik, dat hij vader was; de opvoeding zijner maria, benevens nog eene Dochter, welke echter in Tweebruggen reeds vroeg overleed, was zijne aangenaamste uitspanning onder den last der tegenspoeden. De Gouvernante der beide kinderen, mockzinska, was eene voortreffelijke Dame, welke uitstekende verdiensten bezat, en in de beoefening van het ware Christendom verre gevorderd was; zij ontving van stanislaus een door hemzelven welberaamd plan, hetwelk door haar getrouw werd opgevolgd; een plan, dat bij ieder Instituut voor jonge Dochters behoorde ten grondslag te liggen, hetwelk te beschrijven hier echter te wijdloopig zoude zijn. Stanislaus verwijderde het zoogenaamde fraai vernuft, omdat hetzelve de meisjes te verwaand maakt; even zeer was hij een vijand van zekere systematische stellingen in het godsdienstige, omdat dezelve de ziel slechts met vooroordeelen vervullen. Hij beminde vriendelijkheid en opgeruimdheid, en zocht zulks ook in maria over te planten; hij wilde, dat men de vorming van den geest langzaam, en met de ontwikkeling van het gansche gemoedsbestaan gelijken tred zou doen gaan; dit stelde hij ten grondregel, zoo wel met betrekking tot het wetenschappelijke, als tot het onderwijs in den Godsdienst; en wat dit laatstgenoemde betreft, hetzelve was zoo geheel doelmatig, zoo verheven en waardig, dat het mij leed doet, zulks hier niet voeg zaam te kunnen mededeelen: hij was, ja, geheel katholiek, maar zoo zuiver en praktikaal, en zoo overeenkomstig tevens met den geest van het ware Christendom, dat maria daardoor tot
eene der voortreffelijkste Christinnen, en te gelijk tot eene der kloekzinnigste en schranderste vrouwen gevormd werd.
Stanislaus en mockzinska waren het ook daarin eens, dat men de kinderen reeds in hunne vroege jeugd den Heere jezus als den grootsten kindervriend moest leeren kennen. De Prinses was naauwe-
{==483==} {>>pagina-aanduiding<<}
lijks in staat, de Natuur en hare schoonheden te bewonderen, of zij werd ook reeds daardoor tot aanbidding, tot dankbaarheid en liefde omtrent den grooten Veroorzaker van alles opgeleid; zoo werd haar de geheele schepping ten tempel, en zij telkens opgewekt, haren blik hemelwaarts te wenden. Bijzonder werd hare neiging tot weldadigheid daardoor aangekweekt, en zij bereikte daarin allengskens eene ongemeene hoogte. Door deze vorming van verstand en hart, was maria reeds in haar achtste jaar de roem en blijdschap harer familie, en zij werd reeds in Pommeren hooggeschat, als een met grooten aanleg begaafd kind.
Iets, dat zij in dezen leeftijd geheel niet begrijpen kon, was, dat er menschen gevonden worden, die God niet liefhebben, en wier handelwijze zoo geheel strijdig is met zijn welbehagen; daarom zeide zij eens: Het komt zonder twijfel daar van daan, dat zij niet weten, wat God voor hen gedaan heeft, en wat Hij tegen hen doen kan; zij weten zeker niet, dat er een Hemel en eene Hel is: men moest hun dit toch zeggen.
Nog bezat Mevrouw mockzinska eene groote verdienste, dat zij, namelijk, de jonge Prinses aan arbeidzaamheid gewende, haar den lediggang als afschuwelijk voorstellende: hare bezigheden waren afgedeeld in uren, den Godsdienst, het onderwijs in onderscheidene talen, en der handwerken toegewijd, en in hare uitspanningen hield zij zich bezig met teekenen, schilderen, muzijk, enz.; zij teekende en schilderde bijna niet dan godsdienstige voorwerpen; ook was hare muzijk meestal daarmede overeenkomstig; ter vorming van eene bevallige houding, leerde zij ook dansen.
De H. brigitta, eene voormalige Zweedsche Prinses, kende zij uit de geschiedenis. Toen zij zich in Zweden bevond, liet zij zich bij den man brengen, die, zoo het heette, het ligchaam in bewaring hield. Een Zweedsch, dat is een Lutersch Bisschop, geleidde haar derwaarts; nadat zij het ligchaam bezien had, verzocht zij, men mogt haar toch het hoofd geven of

{==484==} {>>pagina-aanduiding<<}
verkoopen; hetzelve was hun, als Luteranen, immers niets waardig. De bezitter moest haar zulks wel weigeren, en de Bisschop voegde daarbij: dat het hoofd niet buiten het Rijk mogt gevoerd worden. Maria antwoordde: Maar het is evenwel een katholiek hoofd. - ‘Dat,’ hernam de Bisschop, ‘doet niets ter zake; zij was eene voortreffelijke vrouw.’ - Gij hebt gelijk, mijn Heer! was het antwoord der elfjarige Prinses; en zoo lang het hoofd dezer voortreffelijke vrouw in Zweden blijft, zal men zich herinneren, dat in hare dagen het Koningrijk katholiek was. - De Moeder van stanislaus en zijne Gemalin ondersteunden de edele mockzinska in de opvoeding van maria, zoo dat zij reeds in haar twaalfde jaar als eene wel onderwezene, naar hart en geest gelukkig gevormde, en algemeen geachte en beminnelijke jonge Dame bekend stond.
Eindelijk kwam nu ook de rampspoedige familie tot rust; want de Koning van Zweden, die ook Hertog van Tweebruggen was, gaf aan dezelve het Tweebrugsche Slot, alwaar, na tien onrustige en rampvolle jaren, nu meerdere kalmte genoten werd. Stanislaus gaf zich geheel der Goddelijke Voorzienigheid over, en wijdde thans zijnen tijd aan den Godsdienst en aan de opvoeding zijner Dochter. Zijne Gemalin was bij wijlen treurig wegens het verlies der Poolsche kroon, waarover dan wel eens een minzame woordenstrijd ontstond. Bij eene dusdanige gelegenheid verkozen eens beide de Ouders hare twaalfjarige maria tot scheidsvrouw; zij moest beslissen, wie gelijk had. Ik ben van gevoelen, zeide zij na eenig bedenken, dat ge beiden in den grond der zake kunt gelijk hebben. Mama treurt om hare kroon, omdat zij die liefhad; Papa betreurt dezelve niet, omdat hij Man is. De Vader omarmde haar teederlijk, met deze woorden: ‘Gij hebt als een Man geoordeeld!’

(Het vervolg hierna.)





{==485==} {>>pagina-aanduiding<<}

Proeven uit den eersten zang van een nog onuitgegeven dichtstuk van M. Westerman.

Getiteld: De invloed der vrouwen op de vier tijdperken des menschelijken levens (*).


	De waarde der vrouw.
Vermeetlen, die, in waan, van eigenliefde dronken, 
Verbijsterd door den rang, op aarde aan u geschonken, 
Geene andre waarde erkent, dan ge in uzelv' besest, 
En, boven al wat leeft, de trotsche kruin verheft! 

{==486==} {>>pagina-aanduiding<<}

Gij, die u 't regt bedingt van 't onbepaald regeren, 
Het schoon Geslacht verlaagt, door 't wrevlig te overheeren; 
Die, op uw krachten stout, iu uwen euvelmoed, 
Een voorwerp smaden durft, dat ge alles danken moet, - 
Keert in uzelv' terug, en 't eerste zult gij vragen: 
‘Wie heeft met smart en 'zorg mij onder 't hart gedragen? 
Wie offerde vermaak, en lust, en bloei, en kracht, 
Opdat mijn aanzijn 't eerst zou blinken uit den nacht?’ 
o! Vraagt slechts verder niet, schoon 't eindloos konde duren: 
Elk antwoord strekte alleen tot schaamte u aan te vuren. 
Heeft u Natuur zoo zwaar een' last niet opgelegd, 
Bestemt ze u minder smart, geeft dit u meerder regt? 
Beproeft dien fieren moed, die alles wil bestrijden; 
Kent gij u sterk genoeg om zoo veel wee te lijden? 
Wat zoude uw grootheid zijn, uw sterkte en uw genot, 
Had slechts het schoon Geslacht geen' invloed op uw lot? 


	Hulpeloosheid van den mensch bij de geboorte.
Hij, 't Evenbeeld van God, de Mensch, verschijnt op aarde. 
Maar zoek die heerlijkheid, het kenmerk van zijn waarde, 
Die majesteit, dat regt tot onbepaald gezag: 
Waar vindt ge een' enklen zweem van 't geen hij eens vermag? 
Daar ligt hij magteloos, en, wat hem sta te duchten, 
Hij kan het dreigend leed bestrijden noch ontvlugten; 
Wat hem ook prangen moog', wat hem ook worde ontroofd. 
Wat ramp hem woedend fel moog' hangen boven 't hoofd. 
Hij kan slechts door geschrei zijn' nood te kennen geven: 
Zoo arm aan geest als kracht verschijnt hij in het leven. 
 
't Verachtlijk kruipgedierte ontwaart bij 't eerst bestaan 
Het nadrend onheil reeds, en weet er aan te ontgaan; 
Het lastdier weet terstond de zoogster aan te hangen, 
En 't krachtverwekkend vocht behendig op te vangen: 

{==487==} {>>pagina-aanduiding<<}

De Mensch, de Mensch alleen, al 't wee ter prooi gesteld, 
Zou smachten naast de bron, die tot zijn laafnis welt, 
Van overvloed omringd, in bang gebrek verteren, 
En, magtloos d' angel van het kleenste insekt te weren, 
Zou hij gewis vergaan in d' eersten levenstond, 
Indien geen teedre zorg zich tot zijn hulp verbond. 


	Moedertrouw.
Wie zal hem bijstand bien, hem voor de koude dekken? 
Wie d' ingeprangden geest uit de eerste sluimring wekken? 
Wie went het mondje 't eerst, nog door geen vocht besproeid, 
Te keeren naar de borst, waaruit zijn laafnis vloeit? 
Wie biedt hem 't voedsel aan, van eigen levenskrachten, 
Ontwoekerd aan de liefde.... Ach! wie waakt gansche nachten 
Aan 't schomlend wiegje door, bij 't flaauwe flikkerlicht? 
Wie reinigt, koestert, kweekt het hulpbehoevend wicht? 
Wie heeft den moed daartoe, en wie de kracht te gader? 
Zijt gij 't, die u verheft op de eedlen naam van Vader; 
Die u in uw gezin het hoogste regt bedingt, 
En, stout op uwen rang, naar uwen wil slechts dwingt? 
Neen! zij, de teedre Vrouw, vermoeid van 't pijnlijk dragen, 
Gemarteld, uitgeput door wreede jammervlagen, 
Door wee op wee verscheurd, geprangd door barensnood, 
Nog worstlend in de smart, nog kampend met den dood; 
Zij biedt hier bijstand aan, en koost, met blijde zinnen, 
Het zwak en hulploos wicht, dat zij zoo duur moest winnen. 
Wat smart ze ook onderging, wat angst ze ook heeft gevoeld, 
Wat pijn, nog ongestild, in de ingewanden woelt, 
Vergeten is de nood, het hartverscheurend prangen, 
Als zij het lieve kind in de armen mag ontvangen; 
Als zij de volle borst, verwarmd door liefdegloed, 
Aan 't kermend mondje drukt, den zuigling stilt en voedt, 

{==488==} {>>pagina-aanduiding<<}

En, daar ze uit de oogen 't vuur der kindermin doet stralen, 
De schatting der natuur met ruimte mag betalen. 
Zij biedt haar weldaên aan met een belangloos hart: 
Geen lachje zelfs vergoedt nog de uitgestane smart; 
Geen toontje biedt haar dank; geen blik, geen kozend handje 
Vergeldt haar teedre zorg voor 't zacht gekoesterd pandje: 
't Is alles reine liefde, in 't spillen onvermoeid, 
Zoo als zij, onbevlekt, uit haren Oorsprong vloeit. 
Die liefde sluimert nooit, en laat geen dropje ontbreken, 
Om in 't onnoozel wicht de krachten aan te kweeken. 
En, of 't nog spillen waar' van overvloed alleen, 
Of deeling in een' schat, de vrucht der teederheên, 
Of dat de stille vreugd een dierbre telg te zogen, 
Het argloos blikken van twee lieve, onnoozele oogen 
De smart vergeten deed van bangen barensnood; - 
Neen! naauw ontworsteld aan den moederlijken schoot, 
Verwekt het kindje alreeds der voedster nieuwe smarte: 
Ze omvangt het met haar' arm en prangt het aan haar harte, 
En drukt, daar zij den nood haars zuiglings slechts erkent, 
De strakgespannen borst, nog 't vloeijen ongewend, 
Aan 't mondje, dat nog woest, door honger slechts bewogen, 
Onstuimig klemt en trekt, en de aangeboden togen 
Met gretigheid verzwelgt. o, Onwaardeerbaar vocht, 
Dat toch de voedster 't niet zoo duur betalen mogt! 
Moet zij niet ieder teugje aan eigen krachten korten? 
Betaalt zij 't niet met pijn, eer zij het uit mag storten? 
 
o Gij, die op uw koets het knopje schoon ziet pronken, 
Het reine huwlijksbed met bloempjes ziet gehuld, 
Wier liefelijke bloei uw' zoetsten wensch vervult! 
Doet gij aan de offers regt, en schat gij wel naar waarde 
Al 't geen de moeder biedt, nadat zij 't wichtje baarde? 

{==489==} {>>pagina-aanduiding<<}

Gering is nog het wee, de schatting der natuur, 
Aan 't dierbaar kind gespild in zijn geboortesuur; 
Gering is nog de pijn, die gij niet kunt beseffen, 
Maar die, door 't denkbeeld reeds, uw hart zoo diep kan treffen: 
De nawee van die smart woedt eindloos langer nog. 
De boezem, berstens vol van 't zamenvloeijend zog, 
Zwelt, spannende opgezet, in de uitgerekte banden; 
Het vloeijend vocht verhardt; de teedre spenen branden; 
En, daar het gretig mondje al zwelgend haar omsluit, 
Gilt de arme voedster 't wee bij 't liefdrijk plengen uit!.... 
o, Hieldt ge, onnoozel wicht, den prijs dier eerste teugen, 
Zoo duur voor u betaald, altoos in uw geheugen, 
Hoe zorglijk zoudt gij zijn, die onwaardeerbre deugd 
Te loonen, waar 't mogt zijn, met moederlijke vreugd! 
Geene andre vreugd, geen schat, geen rijkdom laat zich melden, 
Die tevens zoo veel moed en liefde kan vergelden. 


	Vadervreugde.
o, Zoete vadervreugd! o, Onwaardeerbaar goed, 
Dat ons het grievendst wee, de bangste zorg vergoedt! 
o, Zoete vadervreugd, door grens noch perk besloten, 
In 't eindlooze uitgebreid en nooit genoeg genoten, 
Waarvan het harte zwelgt, en, nooit verlangens zat, 
Van alle walging vreemd, een' onverteerbren schat, 
Uit stroomen van gevoel, zich spillig in voelt storten, 
Waaraan het strenge lot, hoe 't wrokke, niets kan korten! 
o, Zoete vadervreugd, hoe veel vergoedt gij niet, 
Als 't lieve jongsken 't eerst u 't mollig handje biedt, 
Een lieflijk toontje slaakt, en staamlend tracht te ontdekken, 
Dat hem de liefde reeds naar 't ouderhart kan trekken, 

{==490==} {>>pagina-aanduiding<<}

En de armpjes openbreidt, en, zonder erg of list, 
't Aanvallig mondje tot een schuldloos kusje spitst, 
En op 't vermogen trots, waardoor hij doet beseffen, 
Wat hij van u verlangt, u dringt hem op te heffen, 
Om hotsende op uw knie, daar gij zijn neiging viert, 
Te toonen, hoe de held het rennend ros bestiert! 
Wat baart een vreugd, zoo zoet, zoo ongekrenkt, zoo streelend. 
Als 't lachje van het wichtje, aan moeders boezem spelend? 
Hebt gij die vreugd gevoeld, en heeft ze uw ziel vervuld, 
o, Dank ze alleen aan haar, die liefdrijk, vol geduld, 
Hare uren en haar rust verspilde met haar krachten, 
Opdat gij niet te lang die zoete vreugd zoudt wachten! 
Zij kweekte in 't zwakke kind, hoe duur het haar mogt staan, 
Met onuitputbren lust die zelfbewustheid aan: 
Zij plooide, kozend, 't eerst de zachte rozekoontjes, 
Ontlokte 't mondje vroeg de liefelijke toontjes, 
En wende 't met een zorg, die alles overtreft, 
Den naam van Vader, die uw waarde dus verheft, 
Dien ge in verrukking hoort, te staamlen. o, Vermogen 
Der zachte teederheid, hoe houdt ge ons opgetogen! 
Oneindig is uw grens, uw werking onbepaald: 
Wat kracht bestaat er nog, die bij uw' invloed haalt? 


	De voedster.
- Het weesje schreit om hulp; de moeder, afgestreden, 
Heeft met haar' laatsten zucht voor 't wicht tot God gebeden: 
Haar harte hing aan 't kind; en, zinkende in het graf, 
Kon zij het stervend oog niet keeren van hem af. 
Ach! wie is nu zijn troost? wien zal het bijstand vragen? 
Wie wendt den kommer af, dien 't nu reeds heeft te dragen? 
Wie beurt het liefdrijk op?.... Een vader, diep in rouw, 
Geklemd aan 't overschot van zijn geliefde vrouw? 

{==491==} {>>pagina-aanduiding<<}

Een vader, wreed geprangd door 't diep gevoel der smarte? 
Wat zal die voor hem doen? Het prangen aan zijn harte, 
Besproeijen met den vloed, die uit zijne oogen stroomt, 
En door geen rede meer in 't storten wordt betoomd? 
Ach! wat vermag hij hier? Hier mist het zelfbetrouwen; 
Hier schiet zijn zorg te kort.... Spoedt aan, spoedt aan, vrouwen! 
Wie zal hier de eerste zijn? Bekommert u om 't wicht, 
En wekt de lachjes weêr op 't kwijnend aangezigt. 
Het schaapje, o droeve staat! verloor zijn lieve moeder; 
Zijn vader kwijnt in rouw, en smeekt van d' Albehoeder 
De kracht om eigen leed te dragen; op het wicht 
Heeft hij het treurig oog, in schrikbren angst, gerigt, 
Maar helpen kan hij 't niet. Moge ook geen kracht ontbreken, 
De handen zijn te ruw, te onhandig in het kweeken.... 
Uw teederheid, geduld en lieve minzaamheên 
Voorzien in zijn behoefte en stillen zijn geween. 
Uw zachte hand weert af en stilt al wat het griefde: 
Uw deernis treedt hier in voor teedre moederliefde. 
Hoe veel wordt niet hersteld! hoe veel wordt niet verzoet! 
En, wordt ook 't moederhart door schatten niet vergoed, 
De smart der scheuring wordt verzacht door teederheden. 
Gij koestert, kweekt en dekt en sterkt de tengre leden: 
Het lieve wichtje wast, de koontjes worden rond, 
Een blosje gloeit er op, een lachje trekt den mond, 
Een nieuwe levensgloed ontvonkt in borst en ader; 
Het mollig handje reikt, al spelend, naar den vader, 
En vaagt de tranen weg, ontvloeid aan 't achtbaar oog: 
Hij grijpt, verrukt, het aan, en heft het blijde omhoog, 
En drukt het aan zijn hart, en mag de blijde trekken 
Der moeder, weêr vernieuwd, op 't zacht gelaat ontdekken. 

{==492==} {>>pagina-aanduiding<<}

Nu wordt het dierbaar kind, dat vaders harte troost, 
Met kusjes overdekt, gestreeld, omarmd, gekoosd: 
En, baart het wreed verlies aan 't teêrbeminnend harte 
Ook eindeloozen rouw en onvergeetbre smarte, 
Uw invloed, die zijn ziel het zoetst genoegen baart, 
Maakt, door zijn dierbaar kind, hem 't leven weder waard. 


De boon.

(Vervolg van bl. 415.)

Genoeg, ik was in vertwijfeling. Het onbarmhartigst ging ik tegen mijzelven aan. Want was het niet mijne schuld, dat ik bij mijn eerste verblijf in Weenen zoo onvergeeflijk nalatig geweest was, en had mij om niets bekommerd, wat haar, hare familie, hare woonplaats betrof? Zekerlijk dacht ik er toen nog niet aan, dat ik vijf vierendeel jaars daarna op haar verlieven zou!
Hetgeen mij in mijne smarten het meest verkwikte, doch mijnen hartstogt slechts des te meer ontvlamde, waren hare kamers. Dezelve bewoonde ik nu. Ik vond daar nog dezelfde meubelen; denzelfden stoel, op welken zij gezeten had; dezelfde tafel, aan welke zij geschreven had. Al het verledene leefde zoo klaar, zoo tegenwoordig rondom mij, dat ik somwijlen verschrikt van mijne plaats oprees, wanneer iets de kamerdeur voorbij ruischte, en ik mij verbeeldde, dat zij het zijn en met hare tante binnentreden zou.
In de kamer zelve bleef niets ondoorzocht, want ik hoopte nog eenig spoor van haar te ontdekken. Twintigmaal monsterde ik de wanden, van den grond tot aan den zolder, om onder de opschriften veler reizigers welligt ook haren naam, eene aanwijzing van haar vaderland te vinden. Alles vergeefs!
Zeldzaam of onbeduidend genoeg, reeds den eersten dag, dat ik de kamer betrok, vond ik in een schuiflaadje van de schrijftafel - niemand lache! - eene schoone, glimmende, bruine boon. Men weet, welk een heilig symbool mij deze vrucht geworden was. En nu zelfs eene vondst in josephine's kamer! - Ik raapte de boon zorgvuldig op. En toen

{==493==} {>>pagina-aanduiding<<}
ik nu de beste hoop opgaf, de geliefde ooit hier beneden weer te vinden, nam ik de boon, bragt ze bij een' juwelier, liet haar in goud vatten, om ze bestendig aan een zijden snoer op mijne borst te dragen, als aandenken aan de beminnelijkste haars geslachts, als eeuwige herinnering aan mijnen - treurigen Roman.
Zoo vertrok ik uit Weenen. Ik was zeer ongelukkig, zeer troosteloos. Ik zwoer, nooit te trouwen. Ach, men zweert in de overijling zoo veel!
Ik kwam mij in mijn vaderstadje als een weduwenaar voor; alle meisjes schenen mij onverdragelijk, laf en alledaagsch; ik begroef mij in bezigheden, verstrooide mij door gewaagde ondernemingen, zag geene gezelschappen, vermeed alle verkeering. Slechts josephine's beeld zweefde bestendig, als een engel, om mij heen, en de boon op mijne borst was mij een zoo dierbaar pand, alsof ik het kleinood uit hare eigen hand ontvangen had. Men gunne toch den ongelukkigen zijne droomen! Ik beeldde mij ten laatste in, dat de schoone tarnau zelve de boon in het schuiflaadje gelegd had. Eene zaligende waanzinnigheid is ten laatste zoo goed als alle philosophie, door welke men zich zou kunnen zaligen.
Mijn uiterlijk moet zekerlijk niet vele zaligheid hebben laten vermoeden; want allen hielden mij voor melankoliek, ziek, en den ondergang nabij. Men bestormde mij met verzoeken, noodigingen, verstrooijingen; zelfs Doctoren werden mij te huis gezonden. Mij gelustte van alles niets.
Doch, om van de kwelgeesten ontslagen te zijn, en te toonen, dat ik nog was als een ander mensch, liet ik het mij welgevallen, nu en dan een der avondgezelschappen van mijne vrienden bij te wonen.
Zoo nam ik eens ook de uitnoodiging des Justitieraads hildebrand aan. - Nu zult gij de wonderbare katastrophe mijns levens hooren!
Ik reed wat laat naar den Justitieraad; bezigheden hadden mij opgehouden. Reeds was het gezelschap bijeen, allen Heeren van mijne kennis, met uitzondering eens eenigen, die mij als Overste-Luitenant in Russischen dienst, en sedert vier maanden bezitter van zeker landgoed, anderhalf uur van onze stad gelegen, voorgesteld werd. Ik lette daar weinig op, maakte mijn stom compliment, legde den hoed van

{==494==} {>>pagina-aanduiding<<}
mij, en ging zitten. Men was spraakzaam; mij des te liever, want ik had geen' bijzonderen lust tot snappen.
De Russische Overste-Luitenant, een groot, sterk man, van een aangenaam, eerbiedwekkend gelaat, reeds boven de zestig, maar nog vol vuur, hield mijne opmerkzaamheid het meest gaande. Hij droeg eene orde in het knoopsgat; op voorhoofd en wangen een paar lidteekens. Zijne stem was zeer luid en gebiedend; men zag hem den kommanderenden Officier aan. Het gesprek liep nu over Perzië, dan over de Moldau. De Overste-Luitenant had daar veldtogten bijgewoond; men liet zich gaarne van hem vertellen, want hij vertelde goed.
Na het avondeten liet de Justitieraad punch presenteren; het onderhoud was intusschen levendiger geworden. De bejaarde Officier sprak van eenen slag, en hoe hij, uit eene borstwonde veel bloed verloren hebbende, van het paard gezonken, en door de Turken gevangen genomen was geworden. In de levendigheid des verhaals rukte hij het vest open, om zijne borstwonde te toonen; nu bemerkte men, dat hij aan een zijden snoer een klein gouden omslag op de borst droeg. Hij zelf nam het snoer in de hand, en riep: Alles ontroofden mij de Janitsaren; slechts dit juweel, het kostelijkste mijner bezittingen, redde ik!
Natuurlijk dacht ieder, dat er een diamant van zeldzame grootte, of een parel van verbazende waarde, een buit uit het Oosten, in zat.
o, Toch niet! riep de Overste-Luitenant: het is maar eene boon!
Eene boon! schreeuwden allen.
Ik werd vuurrood, geloof ik, of doodsbleek, of bij afwisseling het eene en andere; want ik wist van schrik naauwelijks mijn fatsoen te houden. Hoe komt de man aan eene boon, welke hij, als een heiligdom, in goud gevat, aan een zijden snoer op zijne borst draagt, juist als ik?.... Elk verplaatse zich in mijnen toestand, en verbeelde zich, hoe ik te moede zijn moest! Gaarne had ik geweten, waarom hij de boon droeg? maar ik was verlamd. Ik kon geen syllabe voortbrengen. Ik stortte een glas punch naar binnen, om moed tot de vraag te krijgen. Doch eer ik ze deed, was zij reeds van alle aanwezigen gedaan.
Dat wil ik u wel zeggen, sprak de Officier, en stopte zij-
{==495==} {>>pagina-aanduiding<<}
ne pijp: maar ik vrees, dat de geschiedenis u niet belangrijk genoeg zal zijn. - Stopt uwe pijpen, mijne Heeren!
Ieder gehoorzaamde, zelfs ik, die anders niet rook. Toch nam ik de koude pijp tusschen de lippen, uit bloote vrees, de Overste-Luitenant mogt niet vertellen, indien hij mij zonder het geliefde werktuig zag.
Mijne Heeren, ik was op mijn vijftiende jaar Kadet, in het twintigste Luitenant, zeide de oude Heer: - maar in zijn twintigste jaar is men nog veel meer dan slechts Luitenant. Men is een God, let wel! wanneer men verliefd is. En dat was ik.
Onze Overste had eene dochter, het schoonste, geestigste meisje in het gansche Koningrijk; en ik had, benevens twee gezonde oogen, een extra gezond hart. Daaruit verklaart zich alles. De jonge Gravin van oberndorf - doch ik noemde haar, in stilte, liever bij haar doopnaam sophie, want ik was, let wel! geen Graaf - alzoo, sophie was zestien jaar oud, en, zoo als gezegd is, ik twintig. Gij zult zonder moeite begrijpen, wat daaruit voor onheil ontstaan moest. Het was volstrekt onvermijdelijk, zeg ik u. Elk uwer ziet dat gewis in; maar de Heer Overste, die anders in regimentszaken een valkenoog had, zag dat geheel niet in; doch, let wel! mijne liefde was, op mijne eer, geene regimentszaak.
Overigens stond ik wel bij hem; hij had mij lief, als een zoon; hij had mijne ouders gekend, die nu overleden waren. Hij bekleedde bij mij de plaats van vader, en ik zou alles in de wereld gegeven hebben, om zijn zoon te worden. Doch daaraan mogt men niet eens denken. Hij was Overste, ik Luitenant; hij Graaf, ik niet; hij rijk als Cresus, ik doodarm. Nu weet gij alles. De afstand tusschen ons was groot.
De Gravin sophie nam het met titel, armoede en Luitenantsplaats niet half zoo naauw, als de oude krijgsheld; doch zij was ook werkelijk in vele stukken slimmer dan hij.
Ik merkte wel, dat zij jegens mij vriendelijker was dan tegen elken anderen Officier; dat zij zich met mij het liefst onderhield, met mij liefst danste, in den zomer met mij liefst in den tuin ging, en zich des winters van mij liefst in de slede schuiven liet, - daaruit kon ik intusschen nog niet besluiten, dat zij mij lief had. Doch dat ik haar lief had, aanbad, vergoodde, dat wist ik; en dus wist ik maar al te veel.

{==496==} {>>pagina-aanduiding<<}

Duizendmaal wilde ik haar alles bekennen, was ik voornemens aan hare voeten te zinken - maar, lieve hemel, ik heb sedert, ik weet niet hoe dikwijls, met een ligter hart nevens mijn bataljon tegen batterijen storm geloopen, dan toenmaals de beminnelijke sophie slechts ééne schrede genaderd. Het ging niet, zeg ik.
Doch, ik wil u met de geschiedenis van mijne liefde en lijden niet lang ophouden, maar terstond de hoofdzaak vertellen.
Ik moest op zekeren avond den Heere Overste rapport doen. Hij was niet te huis; dat was op mijne eer geen groot ongeluk, want Gravin sophie zat alleen binnen, en veroorloofde mij, haren vader bij haar af te wachten.
Al heel wonderlijk ging het ons. Troffen wij elkander in groot gezelschap aan, zoo konden wij aan het snappen nooit een einde vinden; waren wij, in tegendeel, alleen, zoo als men zegt, onder vier oogen, zoo wisten wij niets te zeggen. Ach, wij wisten het wel, maar, let wel! wij konden het maar niet zeggen. - Ik weet niet, mijne Heeren, of het u, in uwe vroegere jaren, ooit zoo fataal gegaan is.
Voor de jonge Gravin lag op de tafel, tusschen de brandende kaarsen, een omgekeerd dambord. Men noemde dat ding een molenaarsspel; daarbij lagen even zoo vele witte als bonte boonen, met welke men op het speelbord plaatsen aanwees.
Na eenen langdurigen stilstand in ons gesprek - doch dergelijke pauzen waren, let wel! niets minder dan vervelend - noodigde mij de Gravin tot het spel. Zij gaf mij de bonte boonen, en behield de witten. Zij behoorden haar reeds om der onschuld wille. Wij speelden. Haar molen was ieder oogenblik vol. Dit kon niet missen, of moest tusschen ons gekibbel geven, en ik kibbelde gaarne met haar, want onder het gekibbel kon ik haar veel zeggen, wat ik bij bezadigden geeste nooit den moed gehad had te zeggen.
Nu was het, of we in groot gezelschap waren, dat is te zeggen, wij snapten om het drukst. Gravin sophie had geest en vernuft; zij lachte, plaagde, en dreef mij met hare invallen zoodanig in de engte, dat ik niet wist, wat te antwoorden. Ik nam in de verbittering eene mijner bruine boonen, en om de schoone spotster te straffen, die mij zoo schelmachtig zegepralend aanlachte, wierp ik haar de boon

{==497==} {>>pagina-aanduiding<<}
naar het hoofd. De boon vloog boogswijze, en bedreigde het fijne neusje mijner tegenstandster; doch terwijl zij het schoone hoofd achterover trok, om de ligte boon te ontwijken, ach, daar viel mijn schot langs de vouwen van haren halsdoek neder op den boezem. Gelukkig was het geen pijl.
En toch schrikte ik, en alles gloeide in mij van angst. Sophie kreeg eene kleur, en sloeg hare oogen schaamachtig neer. Nu waren scherts en spel en gekibbel voorbij. Ik kon niet spreken, en zij was stom. Ik moest vreezen, door mijne onaardigheid haren toorn verdiend te hebben. Ik zag schroomvallig tot haar op; zij zag insgelijks op, en wierp mij een eenigzins donkeren blik toe. - Dat kon ik niet verdragen. Ik stond op; ik boog mijne knie voor de aangebedene, drukte hare hand aan mijne lippen, en smeekte om vergeving. Zij antwoordde geene syllabe, maar toch onttrok zij mij de hand niet.
o, Gravin! o, dierbare sophie! vertoorn niet tegen mij. Ik zou sterven, riep ik, zoo gij boos op mij waart. Want slechts voor u, slechts door u leef ik. Zonder u is mijn aanwezen niets waardig. Gij zijt mijne ziel, mijn hemel, mijn alles!
Genoeg, het eene woord bragt het andere voort. Ik vertelde haar met tranen in het oog zoo veel, en zij, met tranen in het oog, hoorde zoo veel! Ik bad om antwoord, en liet haar toch geen tijd tot antwoorden; en, let wel! de Heer Overste stond drie schreden van ons in de kamer, zonder dat sophie noch ik hem gehoord of gezien hadden, toen hij binnen trad. Ik geloof hij moet als een spook geslopen hebben. Zalig ruste hij! hij is thans in het Paradijs.
Zeer verrassend overviel ons dus de donder zijner vreesselijke stem, met welke hij ons ongelukkigen eene geheele rij van oude en nieuwe regimentsvloeken toesnaauwde. Ik sprong op, hem tegen. Sophie, zonder hare contenance te verliezen, desgelijks. Wij wilden ons ontschuldigen, zoo er iets te ontschuldigen was. Doch hij liet ons niet aan het woord komen.
Zwijgt! riep hij met een geweld, als had hij, in plaats van met twee zondaren, met twee regimenten kavallerij te doen: gij, sophie, vertrekt morgen. Gij, Heer Luitenant, vraagt uwe demissie, en verlaat de provincie, of zijt een man des doods!

{==498==} {>>pagina-aanduiding<<}

Daarmede keerde zich de Overste om, en verliet in haast de kamer. Ik beken, 's mans slimheid, te midden van zijne onstuimigheid, verdient bewondering. Want ik houd het voor zeer slim, dat hij ons alleen liet; wij hadden elkander nog zoo veel te zeggen.
Gravin sophie stond daar midden in het vertrek, het schoone hoofd op de borst nedergezonken, de gevouwen handen slap neerhangende, als eene beeldzuil.
o, Sophie! zeide ik, en stormde naar haar toe, omslingerde haar met mijne armen, en drukte ze met drift aan mijn hart: Sophie, nu verlies ik u voor eeuwig!
Neen, antwoordde zij verzekerd, niet voor eeuwig. Zoo lang ik ademe, blijft uwe gedachtenis in mijn hart. En dit zeide zij met eenen toon - o! met eene stem, die mij diep door alle zenuwen beefde.
Bemint ge mij, sophie? vroeg ik zacht, en drukte mijne gloeijende lippen op haren rozemond. Zij zeide noch ja, noch neen, maar beantwoordde mijnen kus, en ik verloor de aarde van onder de voeten; mijne ziel had geen ligchaam meer; ik bereikte de sterren; ik kende de zaligheid der Serafijnen.
Zij schreide. Haar snikken wekte mij.
Sophie! riep ik, ik zweer het u: u behoor ik alleen, zoo lang ik adem, en werwaarts mij ook mijn noodlot werpen mag!
Nu ontstond doodstilte - onze zielen deden gezamenlijk dezelfde gelofte. Plotseling viel iets op den vloer. Het was de onzalige boon, welke van al ons lijden de schuld had. Ik nam haar, stond op, en hield ze sophie met de woorden voor: Ik behoud haar, ter gedachtenis aan dezen avond, zoo lang ik leve. Sophie! Er leeft eene Voorzienigheid.
De Gravin sloot mij met heftigheid in de armen; hare oogen glinsterden schooner. Ja, er leeft eene Voorzienigheid! lispelde zij, wendde zich van mij af, en ging in een zijvertrek.
Den volgenden morgen, of veeleer reeds in den nacht, was zij vertrokken. De Overste behandelde mij op de parade met verachtelijke koelheid. Ik hield om ontslag aan, verkreeg het, en nu ging ik heen. Waarheen, was mij onverschillig. Vrienden gaven mij aanbevelingen naar Petersburg, en voorzagen mij van reisgeld.
Er leeft eene Voorzienigheid! dacht ik, en reisde het raau-
{==499==} {>>pagina-aanduiding<<}
we Noorden tegen. Sophie was mij voor altijd ontrukt; niets had ik meer van haar, dan de smartelijke herinnering, on - de noodlottige boon. Deze liet ik te Koningsbergen in goud vatten, en zoo draag ik ze nu sedert twee-en-veertig jaren op mijne borst.
De bekomene aanbevelingen verschaften mij spoedig eene eerste Luitenantsplaats. Het leven was mij tamelijk onverschillig; dus was ik dapper. Ik sloeg in Azië en Europa rond, verkreeg buit, eer, orde, en wat de soldaat verder wenscht. Na meer dan twintig jaren had ik het eindelijk tot Overste-Luitenant gebragt. Ik was er oud bij geworden; mijne jongelingshistorien waren, op mijne eer, vergeten, doch de boon bleef mij niet minder lief.
Als ik in den slag bij Kinburn, in de Lima, in 't jaar 1788, van de Turken gevangen genomen werd, (het was een heete dag; de Prins van Nassau deed zijne zaken promt!) plunderden mij de Janitsaren glad uit; maar de heilige boon vonden zij toch niet. Zij was ook door het bloed mijner borstwonde gansch besmet. Toen dacht ik te sterven. Ik werd van de ongeloovigen twee dagen rondgesleurd; maar, altijd door onze ruiterij vervolgd, lieten zij mij ten laatste half dood op het open veld liggen. Nu vonden onze lieden mij. Zij erbarmden zich mijner. Ik geraakte in het hospitaal, en moest, ter verdere herstelling, aan het hoofd van een transport, naar Moskou terug.
De rust beviel mij. Ik had om van te leven, en daarom werd mij ook het leven lief. Na vier-en-twintig jaren dienst en zeven eerevolle wonden, kon ik op eerevol ontslag hopen. Ik verkreeg het met pensioen. Dat smaakte mij, maar niet lang. Moskou is eene behagelijke stad; maar voor mij en mijns gelijken, die geene kooplieden zijn, toch vervelend. Petersburg is eene schoone stad; maar al hare pracht was toch niet verlokkend genoeg, om mij het stadje te doen vergeten, waar ik met den Overste van oberndorf, en, let wel! sophie, voor vier-en-twintig jaar, in garnizoen gelegen had.
Te verzuimen had ik niets. Ge zult toch, dacht ik, dat stadje eens weerzien, en, zoo het zijn kan, ook de geliefde uwer jeugd, die nu of grootmama, of - dood is. Lieve hemel! er zal intusschen vele verandering zijn voorgevallen.
De passen kwamen aan, en ik ging op reis, zag op mijn

{==500==} {>>pagina-aanduiding<<}
gemak rond in alle steden, want ik had geen haast, en zoo kwam ik ook tot ons voormalig garnizoensstadje.
Toen ik nu den zwarten, spitsen kerktoren met den vergulden knop achter de veelvuldige tuinen en vruchtboomen voor den dag komen zag, o hoe klopte mijn hart! - maar, let wel! niet om des kerktorens wil, maar ik dacht aan sophie, en dat welligt haar graf niet verre van den kerktoren zijn mogt.
Niemand in de stad kende mij meer. Het is wel waar, een vierde van eene eeuw is een lange tijd! Het regiment, waarbij ik voorheen geplaatst was geweest, lag niet meer hier; in de plaats daarvan, waren er dragonders. De Overste van oberndorf was voor vele jaren gestorven, en zijne dochter op hare goederen in Moravië, luidde het, omstreeks Brun, gaan wonen. Of zij nog leefde, wist niemand.
Daarheen gaat gij ook nog! dacht ik; en zoo de edele in het graf rust, zoo bezoekt gij haar graf, neemt van hetzelve wat aarde, laat het in goud vatten, en draagt het in plaats van de boon!
In Brun vernam ik met vreugde en schrik, dat zij leefde, vijf uren van de stad op een landgoed woonde, en nog steeds Gravin van oberndorf heette.
Ik terstond op, en daarheen! Men wees mij een schoon buitenverblijf, omringd van met smaak aangelegde tuinen: Daar woont zij! - Ik beefde wederom, als destijds, toen ik Luitenant was, en had toch voor de Turken niet gebeefd, en telde toch vijf-en-veertig jaren!
Ik klom uit den wagen. Reeds zag ik mijne schoone, hoe zij vol hemelsche liefelijkheid en verwarring mij herkennen zou. Ach! vronwenharten! of zij mij wel nog beminnen mag? dacht ik, en ging met ongewisse schreden door den tuin.
In een prieel van roodbloeijende Acacia, voor de denr van het landhuis, zaten twee oudachtige Dames en twee jongere Jufvrouwen. Zij lazen. Maar sophie zag ik niet.
Ik vroeg vergiffenis voor de stoornis, welke ik te weeg bragt; want zij schenen alle door mijn plotseling opdagen verrast te zijn.
Wien zoekt gij? vroeg mij eene der bejaarder Dames.
Kan ik de eer hebben, de Gravin van oberndorf mijne opwachting te maken? zeide ik.

{==501==} {>>pagina-aanduiding<<}

Die ben ik zelve, hernam, tot mijne verbazing, de veertigjarige vrouw.
Het was mij, of ik eenen aanval van duizeling kreeg.
Veroorloof, dat ik mij nederzet ... ik ben niet wel! zuchtte ik, en ging zitten, zonder antwoord af te wachten. Lieve hemel, welke omkeering! waarheen was de bloeijendste aller schoonheden gevlogen! - Ik kwam van mijne zelfmisleidingen terug; ik bezon mij op het vierde van eene eeuw. Het was sophie; ja, zij was het! maar de uitgebloeide sophie.
Met wien heb ik de eer te spreken? vroeg zij mij. - Ach! dus kende ook zij mij niet meer!
Ik wilde het opzien voor de andere Dames vermijden, en verzocht om slechts een oogenblik onder vier oogen. - De Gravin geleidde mij in huis; vervolgens links, in een groot vertrek. Het eerste, wat mij in het oog viel, was het groote, in olieverf geschilderde, portret hares vaders. - Ik kon langen tijd geene woorden vinden; mijn hart was zoo beklemd. Ik staarde de beeldtenis des Oversten aan, tot mij de oogen door een' traan verdonkerd werden. - Ja, oude! stamelde ik zachtjes, en met eene bevende stem; zie slechts uwe sophie aan! - o, gij hebt met ons niet wel gehandeld!
De Gravin stond verlegen naast mij, en scheen voor mijne declamatien bang te zijn. Ik wilde haar uit den pijnlijken toestand verlossen, en kon toch niet meer spreken. De weemoed had mij te zeer vermeesterd.
Gij zijt niet wel, Mijnheer! zeide de Gravin, en zag angstig naar de deur om.
o, Zeer wel! zuchtte ik: kent gij mij niet?
Thans zag zij mij scherper aan, en schudde zachtjes het hoofd. Nu rukte ik het snoer met de boon uit mijnen boezem voor den dag, knielde voor haar neder, en zeide: Ach, sophie! kent gij deze boon nog, die ons voor vijf-entwintig jaren scheidde? Ik heb haar trouw bewaard. Sophie, toen zeidet gij: er leeft eene Voorzienigheid!... Ja, er leeft eene!
Mijn God! stamelde zij met eene matte stem, zeeg op de sofa neder, en wilde haar verbleekte gelaat bedekken, maar had de kracht niet meer. Zij had mij herkend. Zij beminde mij nog.

{==502==} {>>pagina-aanduiding<<}

Ik riep de Dames te hulp, die met ontzetting hare vriendin doodsbleek, en eenen vreemden Officier in tranen voor haar zagen nederknielen. Nog eer zij water en reukfleschjes gereed hadden, was de Gravin reeds weer bijgekomen. Zij wreef de oogen, als een droomende. Daarna berstte een hevige stroom van tranen uit; zij snikte luid, omslingerde mij met hare armen, en riep slechts mijnen naam.
Genoeg, mijne Heeren! dat was een oogenblik! Engelen hadden over ons moeten weenen. - Nu dacht ik niet meer aan scheiden. De Gravin hield mij als gast. o, Hoe veel hadden wij elkander te vertellen! hoe trouw had zij mij bemind! - Wat de oude Overste eens belet had, dat belette noch hij, noch zijne familie meer. Sophie werd mijne vrouw; wel een weinig laat, en toch niet te laat: nog beminden onze zielen met jeugdigen gloed.
Mijne geschiedenis, of de geschiedenis dezer boon, is zoo ten einde, maar, let wel! nog niet geheel. Want ik moet toch zeggen, dat het kind, hetwelk mij mijne sophie baarde, regt op de borst, een moederteeken mede ter wereld bragt, als eene boon van gedaante. Zeldzaam spel der natuur! Maar het meisje is mij daarom slechts des te liever.
Zoo vertelde de Overste-Luitenant. -

(Het vervolg en slot hierna.)





Korte beschrijving van St. Helena.

St. Helena, de tweede, en - zoo als wij tot God hopen - de laatste verbanningsplaats van dat alleenstaande monster in de Geschiedenis, 't welk millioenen malen den dood verdiend had, trekt thans ieders aandacht door geheel Europa. Het zal dus niet ongepast zijn, daarvan eene kleine beschrijving mede te deelen.
St. Helena, op 15 Gr. 55 Min. Zuiderbreedte, en 5 Gr. 49 Min. Westerlengte, naar de middellijn van Greenwich, bijna in het midden tusschen Afrika en Amerika gelegen, bevindt zich dus nog binnen de heete luchtstreek tusschen de keerkringen. Deszelfs uitgestrektheid wordt verschillend opgegeven; volgens raynal, zou het 28 of 29 mijlen bedragen Wanneer dit Engelsche mijlen zijn, waarvan er 3 in een uur gaan, komt het de latere opgaven nabij, die het eiland omtrent 10 uren in den omtrek geven.

{==503==} {>>pagina-aanduiding<<}

De ligging van dit eiland verschaft hetzelve eene menigte voordeelen. De hette der luchtstreek wordt en door den zeer bepaalden omtrek, die overal toegang aan de verkoelende zeedampen geeft, en door den geregeld waaijenden zuidooster passaatwind, en door de hoogte getemperd. Immers St. Helena is eene enkele rots die zich 2,700 voeten boven de oppervlakte der zee verheft. Tevens was het van veel belang voor de Engelschen, eer zij bezitters waren van de Kaap de Goede Hoop, als rustpunt voor hunne O.I. schepen op den langen weg om Afrika heen. Dit verschafte toen, en ook nog in zekere mate, bij de komst der Oostindische en China - vloten, gelegenheid tot een ruim vertier voor de ingezetenen, die daardoor ook weldra in getal aanzienlijk toenamen, uitgelokt, behalve door de gelegenheid tot winstbejag, ook door de gezondheid des eilands. Dezelfde oorzaken toch, die eene bestendige gematigde luchtsgesteldheid onderhouden, (zelden klimt er, volgens potter, de thermometer boven 84, of daalt er beneden 54, zelfs wanneer men de uiterste hoogte en de laagste valleijen rekent) zijn voor het leven en de welvaart van belang. Het is dan ook niets zeldzaams, hier grijsaards van 70 en 80 jaren met frissche krachten de rotsen te zien beklauteren. Gezondheid bloeit er op de wangen; de reiziger, van scheurbuik of andere ziekten aangetast, geneest kort nadat hij dit bekoorlijk gewest heeft aangedaan. Het schijnt, alsof de Natuur hier eene eeuwig kalme en verkwikkende schuilplaats tegen de kwalen, zoo wel als tegen de stormen der keerkringen hebbe opgeworpen. Immers die stormen, die onweders, welke zoo dikwert de Antillen en andere tropische gewesten beroeren en omkeeren, vindt men niet op St. Helena. Verheven boven die vreesselijke natuurverschijnselen,
verwijderd van de nog vreesselijker staatsorkanen, leeft de bewoner van dat vreedzame gewest in eene benijdenswaardige rust en eenvormigheid, zoo wel wat het physieke als staatkundige aangaat. Welk een contrast met den levensloop des grooten boosdoeners, die hier meer eene bekoorlijke schuilplaats voor zijne latere dagen, dan eene verdiende strafplaats vindt!
St. Helena schijnt, zoo al niet van volkanieken oorsprong te zijn, ten minste zeer zeker door vuurbergen zeer groote natuurlijke omwentelingen te hebben ondergaan. Gebrek aan onweders en stortregens (in den regentijd ontlasten zich de

{==504==} {>>pagina-aanduiding<<}
wolken door de kracht des zuidooster-passaatwinds, over het eiland heengedreven, wel eens niet zoo sterk, als de behoefte des lands zou vereischen) brengen er te meermalen groote droogte voort, de voornaamste landplaag, die men er heeft. Echter is het water, 't geen dit eiland besproeit, allervoortreffelijkst, zoo als alle bronnen, die onmiddellijk uit rotsen opwellen; en de Engelsche Oostindiëvaarders nemen hier water in. De vruchtbaarheid der slechts anderhalf voet hooge bouwaarde, welke die rotsen bedekt, is hier en daar uitstekend. Citroen-, oranje-, granaat-, palm- en andere boomen, te gelijk met bloemen en vruchten bedekt, vormen aan alle zijden de bekoorlijkste lanen en boschjes. (De gezigten, door de afwisselende rotsen, watervallen, oogpunten op de stad en de zee gevormd, zijn wegslepend schoon.) Aan koren schijnt, volgens potter, gebrek, daar het ongedierte zulks meestal verslindt; dan dit mangel wordt door den overvloed van uitstekende aardappelen, yams, bananen (de broodvrucht der Oostindische gewesten) en Europesche groenten en kruiden vergoed. Rundvee is er goed en overvloedig; doch de droogte veroorzaakt somtijds, dat zeer vele runderen sterven. Schapen, geiten, varkens, vogels en wild vindt men ook in genoegzame menigte. De springbokken, die men er aantreft, doen veel nadeel, door de steenen op de rotsen los te maken, welke soms in 't neêrvallen zeer groote schade doen. - Echter schijnt, volgens eenige berigten, deze rijkdom der Natuur niet doorgaans op het eiland plaats te hebben. Sommigen schilderen het als eene barre, onaangename rots, beroofd van gemakken en bekoorlijkheden. De beroemde raynal, nogtans, roemt deszelfs vruchtbaarheid; en onze landsman potter, die er zelf eenigen tijd vertoefde, en het land in verscheiden rigtingen (in zoo verre het genaakbaar is) doorkruiste, is daarvan geheel opgetogen. Best
verklaart men deze schijnstrijdigheid uit eenige barre gedeelten des lands, die (gelijk zelfs in Indië plaats heeft) bij vele welbebouwde afsteken, en, misschien, uit de zielsgesteldheid der reizigers. - Elk roemt de vischrijkheid der omliggende zee, die ook eetbare schildpadden oplevert.
Den naam draagt St. Helena naar die Heilige, moeder van konstantijn den Grooten, op wier feestdag de Portugezen hetzelve in 1502 ontdekten. Zij leiden echter zoo min dáár, als aan de Kaap de Goede Hoop, eene Volkplanting aan, en lieten

{==505==} {>>pagina-aanduiding<<}
dit op beide plaatsen aan de Hollanders over. Dan, in den oorlog van 1672 werden dezen door de Engelschen verdreven, die sedert het eiland op den duur in bezit hielden. Het was, zoo als gezegd is, voor hen van belang, uit hoofde der vaart op Oostindië, of eigenlijk der terugvaart van daar; want de schepen van Europa naar Indië kunnen ér, uit hoofde der gedurige tegenwinden en tegenstroomen, niet wel ankeren: terwijl de vaart uit Indië naar Europa zeer gemakkelijk is, en St. Helena alsdan eene, hoewel onveilige, ankerplaats oplevert. Hoe het zij, de ingezetenen maken zich dit aanleggen der O.I. schepen zeer ten nutte. Algemeen zijn de klagten in Engeland over hunne schraapzucht, en de buitensporig dure prijzen, waarmede zij den schepeling en passagier brandschatten. Dat de Heer potter, in zijne omstandigheden, hierover niet klaagt, maar de inwoners in allen deele, ook wegens hunne gulle en ongekunstelde vriendelijkheid, bescheidene en verpligtende beleefdheid, roemt, zou ons bijna doen vermoeden, dat hij ook in andere opzigten de zaken hier wat te veel van den fraaijen kant heeft beschouwd. Zijne eigene ondervinding (hij moest 26 guldens voor een slecht avondmaal en nachtverblijf betalen) kon hem deze gulle vriendelijkheid toch hebben leeren kennen.
Van de landingplaats af vertoont zich vlak van voren St. James-vallei, en in dezelve de stad van dien naam; eene plaats, die in de afwezigheid der Oostindische schepen de benaming van stad niet verdient, doch bij de komst derzelven dadelijk zeer levendig wordt: de goudgewijde dorst doet alles, wat leeft, alsdan derwaarts stroomen, om zich eenigermate te drenken uit de beekjes, welke men uit den breeden Indischen goudstroom mogt kunnen afleiden. Alsdan is alles zeer duur; en vele inwoners, die zich bij vorige gelegenheden reeds verrijkt hebben, zien op geene kleinigheid, om hunnen lust of smaak naar 't een of ander te voldoen. Potter zag 30 guldens voor eene Westfaalsche ham en Leydsche kaas, 24 voor eene gans, 12 voor een' eendvogel enz. betalen. Maar daarentegen moet men ook 36 guldens voor een pond Havannah-segaren, 72 guldens voor drie Chinesche waaijers enz. geven. - Buiten de komst der schepen, wonen de meeste inwoners op het land.
De vallei, waarin zich de stad St. James bevindt, is rotsachtig en doorgaans onvruchtbaar. Zij wordt door verbazend

{==506==} {>>pagina-aanduiding<<}
steile rotsen omgeven: die ter regter zijde (wanneer men uit zee komt) wordt Ladderhill genoemd, en bevat het Fort, naar 't welk de opgang in de rots gehouwen is, en, met de beneden liggende zee en den top des bergs, de gedaante eener Z vormt. Van hier af vertoont zich de stad zeer klein, door de verbazende hoogte. Het is onmogelijk, uit zee deze sterkte met geschut te bereiken; terwijl men vanhier de schepen, welke de ankerplaats zouden durven naderen, plat kan schieten. Achter dezen berg ligt, volgens potter, een der schoonste en vruchtbaarste gedeelten des eilands. Romaneske wandelingen tusschen vrucht- en laurier-boschjes, bekoorlijke weilanden, waarop uitstekend vee graast, verrassen den vermoeiden reiziger, wiens geest de opeenstapeling van rotsen met onaangename gewaarwordingen begon te vervullen.
Aan de andere zijde der stad ligt, op eenigen afstand, de zoogenaamde Suikerbroodpunt; eene spitse rots, bij welke een Observatie-fort is, 't welk alle schepen, die de baai willen inloopen, doet bijdraaijen, om hunne papieren te vertoonen. Daarenboven zijn er vele Telegraphen op het elland, die dadelijk kundschap geven van de nadering van een of ander schip. Door geweld is het eiland dus bijna onmogelijk te winnen, zoo min als door overrompeling of list. Omkooping ware misschien het eenige middel, om de waakzaamheid der Regering te verkloeken. Met de schatten van Elba en Frankrijk, zou napoleon dit zekerlijk eens kunnen beproeven; gelukkiglijk, nogtans, zijn die schatten hem niet gelaten.
De uitspanningen, die men hier heeft, hangen, zoo als de geheele maatschappelijke verkeering, van de tegenwoordigheid der Oostindiëvaarders af. Men heeft een' Schouwburg, een Biljarthuis of groote (en dure) Herberg, en eene Vrijmetselaarsloge te St. James-town. Voor 't overige bevindt zich in die stad ook het Gouverneurshuis met een' tuin, (men meent, dat dit huis, of een in de nabuurschap, tot buonaparte's verblijf bestemd is) en de Kerk. Deze laatste, en de geheele stad, is sedert Kapt. cook zeer aanmerkelijk versraaid en verbeterd, en de welvaart der ingezetenen schijnt dus in die jaren vermeerderd te zijn.


{==507==} {>>pagina-aanduiding<<}

De diligence.

(Uit Paris Chitchat.)

Indien het opkomen der zon, van den oever der zee in een uitgestrekt en schilderachtig landschap beschouwd, een heerlijk en belangwekkend tooneel oplevert, zoo doet daarentegen de verschijning van dat hemellicht de zonderlingste uitwerking op den reiziger in de Diligence. De eerste lichtstralen vallen op eene partij figuren, die, na het volbrengen der nachtreize, op de vreemdste, grilligste en belagchelijkste wijze zijn toegetakeld. Wederzijdsche verrassing en nieuwsgierigheid zijn op aller gelaat te lezen; en alles te zamen levert een schouwspel op, dat de buitensporigste verbeelding niet treffender zou kunnen schilderen. - Zoodra men de voorwerpen kon onderscheiden, begonnen wij elkander wat naauwkeuriger te beschouwen. De aandacht viel het eerst op een dik vet Heer, die naast mij zat te snorken. Hij werd met een algemeen gelach begroet, hetgeen hem eindelijk deed ontwaken. Hierop trok hij zijne wollen slaapmuts van zijne oogen, geeuwde, rekte zich eens uit, haalde zijn horloge voor den dag, en begon van ontbijten te spreken. De vrouw, die over mij zat, met een jongen wolfshond op haar schoot, scheen omtrent veertig jaren oud te zijn, voor zoo ver ik uit hare gelaatstrekken kon oordeelen, die gedeeltelijk overschaduwd werden door een zwarten fluweelen hoed, versierd met een paar vederen, welke in vroeger tijd wit geweest waren. Aan haar arm hing een groote breizak, waar verscheidene beschrevene papieren uitstaken. Dit, gevoegd bij het neuriën van een air uit eene Opera comique, deed mij besluiten, dat zij eene provinciale Actrice was, waarin ik mij niet bedrogen vond. Een Engelschman, in een dikken jas gewikkeld, met een bonten muts op het hoofd, hield zich nu eens bezig met zijn been te wrijven, ter plaatse, waar de hond het gebeten had; dan weder zag hij het gezelschap eens rond, sloot een deuntje, en vergat vooral niet tusschenbeiden een mondvol rum te nemen, waarvan hij een
goeden voorraad in een lederen flesch bij zich droeg. De dikke Heer bestormde zijne mededeelzaamheid door eene lofrede op de heilzame gewoonte der relzigers om een morgenslokje te gebruiken. De Engelsch

{==508==} {>>pagina-aanduiding<<}
man gaf door een nieuwe teug zijne goedkeuring te kennen, maar stopte ondertusschen de flesch, en stak ze in zijn zak. In een anderen hoek, over mij, zat een jong mensch, die zijne oogen onophoudelijk op een meisje tegen over hem gevestigd hield, wier fraaije gestalte het denkbeeld nog overtrof, dat ik mij er van gevormd had. Daar hij vooral zorg droeg, zich den hoed diep in de oogen te trekken, zou men bijna gegist hebben, dat het terugkeeren van het daglicht op verre na zoo aangenaam voor hem niet was als voor ons. Eindelijk hielden wij stil om e ontbijten. Allen sprongen uit het rijtuig. Hier zag ik voor het eerst mijne andere medereizigers op de Diligence. - Een Huzaar had in het cabriolet reeds kennis gemaakt met eene dikke gezonde vrouw uit Russet, die haar voedsterling aan zijne ouders te Parijs had teruggebragt. De reizigers, die boven op (on the Imperial) zaten, kwamen zoo schielijk mogelijk naar beneden. Een derzelven, of uit haast, of misschien om eene proef van zijne vlugheid te geven, rekende het beneden zich, om van de ladder gebruik te maken, en nam een luchtsprong, die hem echter zoo zeer mislukte, dat hij, ten einde eene plotselinge botsing tusschen zijn neus en den grond te verhoeden, zich verpligt vond het eerste voorwerp het beste aan te grijpen. Dit was bij toeval de jaskraag van den Engelschman, die ongelukkig de laatste der binnen-passagiers uit de Diligence stapte. Het onmiddellijk gevolg was, dat de beide partijën over elkander heen op een mesthoop tuimelden, waarbij het rijtuig had stilgehouden. De gramschap der ongelukkige reizigers werd door het gelach der aanschouwers nog vergroot. De Engelschman sprong met een hevigen vloek overeinde. De Franschman, een Provençaal, verraadde zijn landaard door een niet minder krachtig: Torn de Dieu! verzeld van een dreigement, hetgeen door den
Engelschman met een geduchten vuistslag beantwoord werd, terwijl hij zich terstond in eene boksende houding plaatste. De inboorling van Marseille, gansch niet vertrouwd met de schoone vechtkunst van den Teems, vatte de greep van een hooivork, waarmede hij ongetwijfeld zijne tegenpartij zou vermoord hebben, indien hij slechts naar den vetten Heer had willen luisteren, die in de Diligence gebleven was, om daar in zijne eenzaamheid te ontbijten, en uit alle zijne magt zat te schreeuwen: Brui maar toe! sla maar dood! zij hebben mij twee schepen genomen, en dat zonder oorlogsverkla-
{==509==} {>>pagina-aanduiding<<}
ring: wreek de zaak van onze Koloniën! stoot er maar frisch op los! - Gelukkig haastten wij ons de vechtenden te scheiden, en traden te zamen in de herberg. Daar waren wij getuigen eener herkenning tusschen twee gelieven; de meesteres, namelijk, van onzen kleenen hond en een der reizigers van boven. Dit teeder paar, beide tooneelspelers uit de provincie, kwam, na eene scheiding van twaalf jaren, weder bijeen, en wenschte zich met vrij gedwongen komplimenten geluk, dat de fortuin hen, zonder dat zij van elkander iets wisten, toevallig op hetzelfde Theater te zamen bragt. Het begin der ontknooping beloofde ons een kluchtig tooneel, toen het door eene andere vertooning tusschen den vetten Heer en de Actrice werd afgebroken. De eerste had staat gemaakt zijn ontbijt te houden met een halven vogel, dien hij te dien einde in een van de kastjes der Diligence had nedergelegd. Ongelukkig was de hond des nachts door zijn reuk hiervan onderrigt geworden. Zijne rustplaats op den schoot zijner meesteresse bragt hem juist op eene gelijke hoogte met de provisiekast. Hij had dus van dit voordeeltje gebruik gemaakt, om, ten koste van onzen scheepsreeder, een heerlijken maaltijd te doen. Dit voorval, hetwelk ons onder het ontbijt zeer vermaakte, gaf aanleiding tot het hernieuwen der vraag: of de hond regt had op eene plaats in het rijtuig.
De voerman, binnen geroepen zijnde, besloot, na beide partijën gehoord te hebben, dat de hond aan zijnen meester overgegeven moest worden, en zijne reis boven op zoude eindigen. Dit verschilpunt bepaald en de vrede hersteld zijnde, hernamen wij onze zitplaatsen.

Zonderling misverstand.

Een Deken van Canterbury, die de voordeelen van een groot aantal kerkelijke beneficiën genoot, werd, terwijl hij in zijn rijtuig zijne reize langzaam naar gemelde stad voortzette, onderweg achterhaald door een armen dorppredikant, die, ik weet niet hoe, zich een goed geleend paard had aangeschaft. De predikant boog in het voorbijrijden zeer eer biedig voor den Deken, die hem een oogenblik staande hield, en verzocht, of hij te Rochester aan het logement de Meermin eens wilde aanrijden, en daar een maaltijd voor hem be-
{==510==} {>>pagina-aanduiding<<}
stellen, die tegen een bepaald uur gereed moest zijn. De predikant voldeed aan dit verzoek, en begaf zich naar de herberg. Als het uw Eerwaarde gelieft, zeide de kastelein; maar voor hoeveel personen moeten wij zorgen? Hoe groot het gezelschap zal zijn, kan ik niet juist bepalen, gaf de predikant ten antwoord; want ik heb er niemand van gezien dan den Deken van Canterbury, den Kanunnik van Winchester, den Prior van Litchfield, den Rector van Orpington, den Vicaris van Romney, en een van 's Konings Kapellanen. Hierop zette de predikant zijne reize voort, terwijl de kastelein een rijken voorraad gereed maakte, en eene geduchte slagting in zijne keuken-menagerie aanrigtte, voor de talrijke gasten, die hij dacht te ontvangen. Toen de Deken aankwam, vond hij eene groote tafel uitgezet, en het tafellaken er over heen gespreid. Wat heeft dit te beduiden? riep hij uit: Gij hebt mij de verkeerde kamer aangewezen; deze is ongetwijfeld voor een groot gezelschap bestemd. Onder uw gunstig welnemen, zeide de kastelein; de predikant singlechurch is hier, ruim twee uren geleden, aangeweest, en heeft mij gelast, dat ik den maaltijd voor uw Weledele gereed zou maken, als ook voor den Kanunnik van Winchester, den Prior van Litchfield, den Rector van Orpington,
den Vicaris van Romney, voor een van 's Konings Kapellanen, en ik weet niet hoeveel andere personen meer. - O! zeer wel, viel de Deken hem in de rede, (die nu den trek, hem gespeeld, volkomen begreep;) ik had den Heer singlechurch moeten verzoeken, om bij mij te blijven, en den maaltijd met mij te houden.

Joodsche zwarigheden uit den weg geruimd.

Voor eenige jaren stond, te Londen, de zoon van zekeren bekenden Jood op het punt van met eene Christen-vrouw in het huwelijk te treden. De vader maakte tegenwerpingen, aangaan, de het gering vermogen der Dame, en onderhield zijnen zoon hierover, hem onder hot oog brengende, dat hij zich een rijker vrouw kon aanschaffen. De jongman verdedigde zijne keuze, met bijvoeging, dat hij haar volstrekt wilde trouwen, hetzij zijn vader zulks al of niet goedvond; en dat, indien deze hem een uitzet weigerde, hij den Christelijken Gods-
{==511==} {>>pagina-aanduiding<<}
dienst zon omhelzen, ten einde, volgens het voorregt, hem door de Engelsche wetten geschonken, de helft der bezittingen te kunnen vorderen. Dit antwoord bragt den vader niet weinig in verlegenheid. Hij raadpleegde over de zaak met eenen Regtsgeleerde, die hem berigtte, dat er werkelijk zoodanig eene wet bestond, en dat zijn zoon, eens Christen geworden, de helft van zijn vermogen verkrijgen zou: maar, liet hij er op volgen, wilt gij mij een present van tien guineas maken, dan zal ik u een middel aan de hand geven, om hem te leur te stellen. Op deze tijding gevoelde de oude heer zijne hoop herleven; hij tastte in zijn zak, en stopte de tien guineas den Regtsgeleerde in de hand, zijn ongeduld te kennen gevende, om te vernemen, hoe hij nu te werk moest gaan. Mijnheer! antwoordde de Advocaat met een glimlach, gij hebt niets anders te doen, dan zelf een Christen te worden!

Morgenklagt, aan Lykoris.


Reeds schittert, op zijn gulden wagen 
Ter oosterkimmen uitgedragen, 
De blonde vader van den dag; 
Reeds deinsde voor zijn heldre glensen 
Het starrenheer aan 's hemels transen, 
Dat Phebe naast zich flonkren zag. 
 
Reeds is het nachtfloers opgeheven, 
Terwijl, voor Phebus heengedreven, 
De nacht een ander halfrond dekt; 
Reeds opent Flora haar trezoren, 
Wijl 't zoet gekweel der voglenkoren 
Den mensch uit Morfeus armen wekt. 
 
Reeds prijkt, in feestgewaad gestoken, 
Natuur met rozen, pas ontloken, 
Bepareld door het zilvren nat; 
En de akker lacht voor 's landmans schreden, 
Die, vroeg ter nachtkoets uitgetreden, 
't Houweel met forsche vuist omvat. 
 
't Is morgenstond: de schepslen zingen; 
Maar mij zie 'k nog door nacht omringen; 

{==512==} {>>pagina-aanduiding<<}

Mijn morgen blinkt slechts in 't verschiet, 
Rijs, Phebus! rijs met heldre stralen, 
Vervrolijk bosschen, bergen, dalen, 
Maar ach! gij schijnt voor Damon niet. 
 
Geen roosje biedt mij nog haar geuren, 
Geen lelie biedt mijn oog haar kleuren, 
Geen murmlend beekje streelt mij 't oor, 
Geen zefir kan mijn wangen streelen, 
Nog zwijgen voor mij de orgelkelen 
Van 't zachtgevederd zangrenkoor. 
 
Hervoort, hervoort met nieuwen luister! 
Ontvoer mij aan mijn nachtlijk duister, 
Mijn zonlicht, rijs voor Damons oog! 
Lykoris, laat mijn hoop niet falen! 
Kom schooner aan mijn zijde pralen 
Dan Phebus aan d' azuren boog. 
 
o, Mag ik dan een roosje plukken, 
En 't op uw' teedren boezem drukken, 
Dan heeft de roos eerst geur voor mij; 
Dan streelt me eerst zacht des beekjes klatren, 
Mag ik in zijne zilvren watren 
Mij spieglen aan Lykoris zij'. 
 
Dan streelen eerst mij de orgelkelen 
Uit hooge beuken en abeelen, 
Wier schaduw beider kruin bedekt, 
Mag slechts uw toon dien toon vervangen, 
Wijl gij door hemelsche gezangen 
Ook mij tot blijde klanken wekt. 
 
Schroom, lelie! schroom niet frisch te prijken. 
Al moet gij, met het roosje, wijken 
Voor 't schoon, waarmeê Lykoris praalt, 
Verhef u trotsch: 't is niet vermetel: 
Lykoris boezem wordt uw zetel, 
Waar al haar schoon uw schoon omstraalt. 
 
Lykoris! moet gij mij begeven, 
Dan blijven voor mij Edens dreven 
Een woestenij, waarin ik kwijn; 
Maar treedt gij naast mij op mijn wegen, 
Dan lacht mij steeds de schepping tegen, 
En Zara zal me een Tempe zijn. 
 
H.M.V. 






{==513==} {>>pagina-aanduiding<<}

Mengelwerk.

Brief van Christoffel Columbus aan den koninklijken schatmeester van Spanje, Raphael Sanxis, geschreven uit Lissabon, onmiddellijk na zijne wederkeering van den eersten togt naar de Nieuwe Wereld.

In een Duitsch werkje van deuber, over de Geschiederis der Scheepvaart, (Bamberg, 1814.) vonden wij volgenden brief, bij wijze van aanhangsel, met opgave van deszelfs overneming uit een zeldzaam en zeer oud Latijnsch geschrift: In laudem serenissimi Ferdinandi Hispaniarum regis, Bethicae et regni Grantae obsidio, victoria et triumphus. Et de Insulis in mari Indico nuper inventis. 1494. Nihil sine causa. J.B. Het bleek ons ten minste, dat robertson denzelven niet heeft. En wij meenden daarom, dat hij, als gedenkstuk van den grooten geest, die ons het vierde werelddeel schonk, wel eene plaats in ons Mengelwerk verdiende.

Dewijl ik weet, dat u het gelukken mijner onderneming verheugt, berigt ik u in dezen zendbrief de omstandigheden onzer reize en de gemaakte ontdekkingen. Dertig en drie dagen na mijne afvaart uit Cadix kwam ik in de Indische zee, waar ik zeer vele, van ontallijke menschen bewoonde, eilanden gevonden, en allen in naam onzes glorierijksten Konings, met uitgestoken banieren, zonder eenige tegenspraak in bezit genomen heb. Het eerste derzelven gaf ik den naam St. Salvador, dewijl ik door den bijstand des Heilands tot dit en anderen gekomen ben: doch bij de Indianen heet het Guanahany. Ieder der anderen heb ik desgelijks van nieuws benoemd: het een St. Conception, het ander Ferrandina; een Hysabella, weer een ander Johanna, en zoo

{==514==} {>>pagina-aanduiding<<}
voort de overigen. Zoodra ik aan het even genoemd eiland Johanna geland was, stevende ik, in eene westelijke rigting, langs den oever eenigzins voorwaarts, doch kon wegens deszelfs grootte geen einde vinden, zoodat ik het niet voor een eiland, maar voor het vaste land Chatai gehouden heb. Ik zag echter op den zeekant noch landsteden noch vlekken, uitgezonderd eenige dorpen en boerenhutten, wier bewoners, dewijl ik met hen niet spreken kon, zoodra zij ons zagen, de vlugt namen. In de verwachting, toch eindelijk eene stad of pachthoeve aan te trefsen, ging ik nog verder. Doch daar zich niets nieuws opdeed en de weg ons noordelijk voerde, (dat ik vermeed, dewijl de aarde met rijp bedekt was) ook de winden ons beletten zuidelijk te sturen, zoo moest ik het onderzoek opgeven, wendde, en kwam in eene bogt, die ik geteekend had, terug. Vandaar zette ik twee onzer lieden aan land, met den last om te onderzoeken, of aldaar een Koning regeerde en steden voorhanden waren. Zij wandelden drie dagen rond, stieten op ontallijke volkeren en woningen, doch die klein en zonder eenig opperhoofd waren. Ondertusschen had ik van eenige Indianen, die ik opgenomen had, de kondschap ontvangen, dat dit land een eiland was; en zoo stuurde ik langs de kust oostelijk tot op 322 mijlen, aan het einde dezes eilands. Toen zag ik, 54 mijlen ver van hetzelve, tegen het Oosten, een ander liggen, dat ik terstond Hispana noemde. Ik zeilde er op aan, en heb noordoostelijk over Johanna tot hieraan toe 564 mijlen afgelegd. Johanna en de overige eilanden zijn hoogst vruchtbaar. Hetzelve is met vele zeer zekere en breede havens, zoo als ik nog nergens gezien heb, omgeven; vele groote en wel te benuttigen stroomen doorvloeijen hetzelve; vele hooge gebergten verheffen er zich uit. De gezamenlijke eilanden zijn onvergelijkelijk schoon en veelzins gegroepeerd, van gebaande wegen doorsneden, vol van de hoogste boomen van verschillenden aard, die tot aan de sterren
reiken, en, naar ik geloof, nooit

{==515==} {>>pagina-aanduiding<<}
hunne bladeren verliezen; want, toen ik ze zag, in November, waren zij zoo groen en sierlijk, als in Mei in Spanje. Eenigen bloeiden, anderen droegen vruchten, sommigen waren in eenen anderen toestand, zoo als het hunne welige natuur medebragt. De nachtegaal sloeg, en allerlei vogels in oneindig getal sprongen rond. Op Johanna bestaan zeven of acht soorten van palmboomen, welke in rijzige gestalte en schoonheid (even als alle andere boomen, planten en vruchten) de onzen verre overtreffen. Te bewonderen zijn ook de pijnboomen, de velden en breede weiden, de velerlei vogels, de velerlei honig, de velerlei metalen. Slechts ijzer ontbreekt. Doch op Hispana verleenen de grootste gebergten een bekoorlijk gezigt; bloeijende vlakten, boschjes en vruchtbare velden noodigen ter bewoning uit; geschikt zijn de havens, voortreffelijk is het rivierwater: wie dit alles niet zelf heeft gezien, gelooft het niet. Doch boomen, dreven en vruchten zijn van die op Johanna verschillend. Het heeft eenen overvloed van specerijen, van goud en metalen. Alle eilanders, zoo veel ik er van zag, gingen naakt, tot op eenige vrouwen, die zich met een boomblad of met een hiertoe vervaardigd stuk katoen bedekten. Hun allen ontbreekt het aan ijzer, ontbreekt het aan wapenen, waarvan zij noch kennis, noch eenige geschiktheid er toe bezitten, niet wegens ligchamelijke gebreken (want zij zijn welgemaakt), maar wegens vrees en bloohartigheid. Evenwel voeren zij door de zon gedroogde rietstaven, aan welker wortel zij eenen, als een degen gespitsten, houten pijl vastmaken. Ook hiervan maken zij zelden gebruik. Want, wanneer ik twee of drie mijner manschappen, om berigten in te winnen, in gehuchten zond, zoo liepen de Indianen hoopswijze naar buiten, en namen bij de nadering der onzen zoo snel de vlugt, dat vaders de kinderen, en dezen die verlieten. Niet alsof wij hun schade of leed hadden toegebragt, (in tegendeel, waar ik landde en eenigen te spreken kreeg, kregen zij doeken en andere dingen
van mij, zonder

{==516==} {>>pagina-aanduiding<<}
ruiling) maar omdat zij van nature schuw en vreesachtig zijn. Weten zij overigens in zekerheid te zijn, dan zetten zij alle vrees ter zijde. Hunne eenvoudigheid is dan zoo hartelijk, hunne goedaardigheid en mildheid zoo groot, dat zij niemand van hunnen eigendom iets weigeren; veeleer bieden zij ongevergd aan. Zij vertoonen de grootste liefde jegens allen, geven groot en klein, om niets. Brokken van vaten, stukken gebroken glas, nagels en scherven hielden zij voor de schoonste zaken ter wereld; doch ik heb den onzen zoodanigen ruilhandel verboden. Het gebeurde, dat een matroos voor een gesp zoo veel goud kreeg als drie dukaten waardig zijn. Anderen bekwamen minder voor dingen van geringer waarde. Om het bezit van nieuwgeslagen munten, en voor eenige goudstukken, gaven zij den ooper zoo veel als hij verlangde, misschien anderhalf of twee oncen gouds, of dertig tot veertig pond boomwol, welker gebruik zij reeds kenden. Brokken van bogen, waterkoppen, kruiken en vaten ruilden zij, dom als vee, tegen goud en katoen in. Ik verbood dergelijke, dewijl ik het voor onbillijk hield, en gaf hun veel schoon speelgoed, dat ik bij mij had, zonder iets daarvoor aan te nemen. Dit deed ik, om hen des te gemakkelijker voor mij, voor het Christendom, en voor de liefde tot Spanje's Koning en Koningin, tot de grooten en de volken van ons rijk te gewinnen; wijders, opdat zij kostbaarheden, waarvan zij overvloed en waaraan wij gebrek hebben, vlijtig opzoeken, te zamen hoopen en ons geven. Zij weten niets van afgodendienst; ja zij gelooven heel vast, dat alle magt en alle goederen in den hemel zijn, en dat ik, benevens mijne schepen en scheepslieden, vandaar neergestegen ben. In deze gemoedsstemming werd ik van hen opgenomen, nadat zij de vrees ter zijde gezet hadden. Zij zijn ook noch traag noch ruw; in tegendeel bezitten zij veel verstand en scherpzinnigheid, en weten, ik sta er verbaasd over, van iedere zaak den grond op te geven. Zij bevaren deze zee, doch hebben nooit

{==517==} {>>pagina-aanduiding<<}
nooit schepen van onzen bouwtrant. Zoodra wij aangekomen waren, liet ik op het eerste eiland eenige Indianen opvangen, om hen als tolken te gebruiken. Het gelukte naar wensch; want in korten tijd leerden zij ons, aanvankelijk door gebaren en teekenen, naderhand door woorden, verstaan, en waren ons van groot voordeel. Doch eenigen van hen, niettegenstaande den langeren omgang, dien zij met ons hadden en nog hebben, gelooven, dat ik van den hemel neergedaald ben; anderen roepen anderen toe: komt, komt, en gij zult een volk van hemelsche afkomst zien! Deswege leiden mannen en vrouwen, kinderen en volwassenen, jongelingen en grijsaards de vorige vrees af, en drongen zich hoopswijze om ons heen, en bragten spijzen en dranken, met onbeschrijfelijke liefde en goedheid. Bij ieder dezer eilanden vindt men vele booten van digt hout, die wel van enge ruimte, in lengte en vorm onze schepen van twee roeibanken (boven elkander) gelijk zijn, doch sneller van loop. Zij worden slechts door riemen bestuurd: eenige zijn van aanmerkelijke, andere van geringe, weer andere van middelbare grootte; doch de meeste zijn grooter dan een schip van achttien roeibanken. Op zulke booten, die menigmaal zeventig tot tachtig matrozen voeren, doorkruisen zij de zee, en drijven handel met de inwoners der naburige ontallijke eilanden. Hier bestaat geene verscheidenheid van afkomst; in gezigtsvorm, zeden en sprake zijn allen elkander gelijk. Dit nu, dat zij elkander verstaan, doet ons veel nut. Hunne bekeering tot het Christelijk geloof, welke, mijns achtens, onze doorluchtigste Koning wenscht, en ook bij hen weinige zwarigheid vinden mag, wordt daardoor ongemeen verligt.
Ik heb reeds boven verteld, hoe ik regtuit van het Westen naar het Oosten het eiland Johanna voorbij zeilde, en deze zijde van hetzelve 322 mijlen lang vond; ik besluit hieruit, dat het Grootbrittanje in om-
{==518==} {>>pagina-aanduiding<<}
vang overtreft. Op deszelfs westelijke zijde, die, naar de uitspraak der Indianen, 180 mijlen haalt, zijn twee landen (welke ik echter niet bezocht heb) met aapsoortige bewoners; het eene daarvan heet Anan. Doch, wat het eiland Hispana betreft, zoo is het grooter dan gansch Spanje, van Cadix af tot aan Fuente-Rabia. Ik heb hetzelve, even als de overige eilanden, in den naam onzes onoverwinnelijken Konings, plegtig in bezit genomen; desgelijks ook eene, op Hispana, dat mij bijzonder gewigtig schijnt, zich bevindende, groote stad, die ik St. Nativitad noemde. Hier beval ik, terstond eenen burg te stichten, (die nu reeds voltooid zal zijn) waartoe ik de noodige bezetting, levensmiddelen voor meer dan een jaar, eene Caravelle, en geschikte bouwlieden achterliet. De genegenheid, welke de Koning dezes eilands tot ons had, zal ook in mijne afwezigheid voortduren. Hij was er trotsch op, zich mijnen broeder te mogen noemen, en zijne onderdanen zijn een minnenswaardig volk. Mogten zij opstaan, en het volk in den burg willen schaden, zoo zijn zij daartoe onbekwaam, dewijl zij zonder wapenen, zonder kleederen, en in het geheel al te vreesachtig zijn. De bezetting derhalve, voorondersteld dat zij mijne bevelen opvolgt, kan zonder gevaar het geheele eiland waarborgen. Bij de bewoners der gezamenlijke eilanden is, zoo veel ik kon ontdekken, de monogamie ingevoerd; slechts den Vorsten en Kaziken is het geoorloofd, tegen twintig vrouwen te nemen. De vrouwen moeten meer arbeiden dan de mans; de goederen tot levensbehoef zijn gemeenschappelijk, en ik weet niet, of hier een regt des eigendoms geldt. Ik heb geenszins, zoo als men vermoedde, monsters aangetroffen, maar wel achtenswaardige en goede
menschen: zij zijn niet zwart, gelijk de Ethiopiërs, hebben ook geen kroeskoppen, maar neerhangende haren, en zoeken hunne woningen tegen de zonnehitte, die hier zeer hevig is, te beschutten. Want Hispana is, naar mij dunkt, 26 graden van de evennachtslijn verwijderd.

{==519==} {>>pagina-aanduiding<<}
Daarentegen heerscht op de toppen der bergen strenge koude, doch welke den Indianen door gewoonte, en door het veelvuldig en weelderig gebruik van warme spijzen, verdragelijk wordt. Ik heb alzoo geene monsters gezien; maar op het eiland Charis, het tweede na Hispana op de vaart naar Indië, bestaat een wild volk, dat zich met menschenvleesch voedt, door hulpe veler schepen op de andere eilanden roof bedrijft, boog en pijlen draagt, en voor de overige Indianen, van welken het zich door lang haar, op de wijze der vrouwen, onderscheidt, zeer geducht is. Doch ik acht hen zoo weinig als de overigen. Zij huwen aan vrouwen uit het eiland Matheuni, die geene werkzaamheden van haar geslacht verrigten, maar, als hare mannen, met boog en pijlen gewapend zijn, en zich met blaadjes erts, die men in menigte aantrest, als met een pantsier bedekken. Een ander eiland, dat nog grooter dan Hispana zou zijn, heeft baardelooze bewoners, en eenen overvloed van goud. Eilanders, die ik medebrenge, kunnen mijn zeggen getuigen. Eindelijk, in opzigt van mijne snelle afvaart en terugreize, merk ik slechts kortelijk aan, dat ik voor den geringen bijstand, dien mij het Koninklijke echtpaar toestond, zoo veel goud breng, als hunne Majesteiten noodig hebben, zoo vele specerijen, boomwol, mastik, (die men tot hiertoe slechts op Chios vond) aloëhout, als zij begeeren; ook rabarber en andere heelkruiden, met welker opsporing de achtergelatene burgbezetting te St. Nativitad zich zal bezig houden: want ik zelf heb nergens langer, dan de winden mij ophielden, vertoefd. Groote en ongehoorde ontdekkingen; doch die nog grooter zijn zouden, indien, gelijk noodig was, men mij meer schepen had toegestaan. Het wonderbare der zaak is niet op mijne, maar op rekening des Christelijken geloofs te stellen, en op de vroomheid des Konings en der Koningin. Wat menschelijk verstand niet bevatten kan, hebben menschen door God volvoerd, die zijne getrouwe
dienaren ook dán verhoort, als de verhoo-
{==520==} {>>pagina-aanduiding<<}
ring hunner beden onmogelijk schijnt. Zulks is mij thans wedervaren, daar ik bereikt heb, wat tot hiertoe aan menschelijke krachten geenszins gelukt was. Want, schoon ook eenigen van deze eilanden geschreven of gesproken hebben, zoo geschiedde het slechts door omwegen en vermoedens, doch geen beweerde, ze zelf gezien te hebben; alwaarom het verhaal fabelachtig scheen. Dat wij alzoo, o Koning en Koningin! met de aanzienlijken en de onderdanen van uw allergelukkigst rijk, en met de gansche Christenheid, onzen goddelijken Heiland danken voor het gelukkig verleende geschenk; dat wij plegtige omgangen en kerkfeesten houden, de tempels met bloemkransen versieren! De Christelijke name juiche op aarde, als in den hemel, wegens de redding zoo veler verlorene zielen! Ook wij willen ons verheugen, zoo wel wegens de verhooging onzes geloofs, als den aanwas van tijdelijke dingen, waaraan niet slechts Spanje, maar de gezamenlijke Christenheid zal deel nemen. Hiermede besluit ik het korte verhaal mijner daden. Vaarwel! Lissabon, den 14den Maart (1493.)




Iets, over een heerschend, allerschadelijkst misbruik, in de praktijk der geneeskunst, ten platten lande en in sommige steden van ons vaderland, doch wel inzonderheid te Rotterdam, plaats grijpende.

Onder de menigvuldige weldadige inrigtingen, uit het maatschappelijk leven voortspruitende, behoort gewis het bestaan van zoodanige wetten, die bijzonder het vervaardigen en toedienen van geneesmiddelen betreffen, ten einde onze gezondheid te herstellen of te bewaren, en ons dierbaar leven, ware het mogelijk, te verlengen. Te allen tijde was men hierop bedacht; en, gelijk in vele andere opzigten, zoo heeft ook hier

{==521==} {>>pagina-aanduiding<<}
overvloed en gebrek, verzeld en gevolgd door bespiegeling en beoefening, ons van tijd tot tijd geleerd, beter en doelmatiger te werk te gaan, tot heil van onszelven en onze natuurgenooten; hetwelk dan wederom geschikter wetten deed ontstaan, naar welke de beoefenaars der geneeskunst zich konden en moesten rigten.
Ofschoon het niet altijd doorgaat, dat nieuwere verordeningen en instellingen de oudere overtreffen, zoo is het toch niet te ontkennen, dat het jongst uitgevaardigd wetboek, te vinden achter de Pharmacop. Bat., allezins beantwoordt aan het edel doel, om eenen genoegzamen voorraad van deugdzame en doelmatig vervaardigde geneesmiddelen in elken apothekerswinkel voorhanden te hebben, opdat de gentesheer zich daarop gerust zou kunnen verlaten, zonder dat hij zijne patienten tegen dezen zou behoeven te waarschuwen, of genen bijzonder aan te prijzen. Volgens de heilzame strekking dier verordeninge, vindt men bij elken artsenijmenger dezelfde geneeskrachtvolle, naar één voorschrift vervaardigde, geneesmiddelen; zoo, althans, behoorde het te zijn, - maar helaas!
Niettegenstaande die allezins gepaste bepalingen, waarop men zich zoo gerust meende te kunnen verlaten, in weerwil der loffelijkste pogingen van eer weldadig bestuur, heeft de ondervinding maar al te zeer geleerd, hoe men, ten spijt van alle die voorzorgen, nog kan bedrogen worden, en door de onvergeeflijkste schraapzucht in lijfsgevaar geraken, ja het dierbaar leven, den grootsten schat, dien wij op aarde hebben, verliezen kan.
Het zal wel niet noodig zijn, het belang te doen gevoelen, hetwelk wij allen hebben, niet alleen bij het bestaan van goede wetten, maar vooral bij de getrouwe nakoming van dezelve; en indien wij, onder het genot van eenen blakenden welstand, dit al eens niet gevoelen mogten, zoo raadplege men slechts lijders, die, ik zal niet zeggen jaren, maar immers maanden sukkelden, en, behoudens hunne overtuiging, dat de

{==522==} {>>pagina-aanduiding<<}
herstelling niet ten eenemale van den geneesheer afhangt, zoo menigmaal den wensch ontboezemden naar goede, deugdzame medicijnen. Liever willen wij kortelijk de bronnen opgeven, waaruit het bedoelde schandelijk misbruik in het geneeskundig vak ontstaat, en hierbij een oogenblik stilstaan.
Sommige apothekers, welken vuig eigenbelang nader aan het harte ligt, dan het heil van hunne medemenschen, vinden het nog al zoo groot eene zonde niet, zich, gelijk 't heet, zoo wat te schikken naar den toestand der tijdelijke middelen van hunne begunstigers. Van daar, dat zij, zoo als men het niet onaardig pleegt te noemen, zoo wat zeemanschap weten te gebruiken, en dus menigmaal, vooral als de duurte der geneesmiddelen hunne klanten bezwaart, de vrijheid nemen, net gereedmaken der voorschriften van den dokter eenigzins te wijzigen naar het vermogen van den zieke. Zoo neemt men, bij voorb., van het een iets minder, van het ander wat meer; of men verkiest wel, in plaats van het begeerde, iets anders te geven, dat zoo wat denzelfden geur of kleur heeft; - voorts past men zorgvaldig op de hoeveelheid; dat het fleschje behoorlijk gevuld is, enz. Door deze of dusdanige praktijken kunnen zij het dan goedkoop geven; de patient kan het toch niet proeven; de dokter heeft er niet over te zeggen, of hij neemt het zoo naauw niet, en vindt mogelijk niet goed, den apotheker zoo op de vingers te zien; men weet toch niet, hoe het te pas kan komen; of veelligt heeft hij geen verstand van medicijnen; en - geen haan kraait er naar!
Eene andere, uit geene min baatzuchtige beginselen voortvloeijende gewoonte, heeft ook geene mindere heillooze gevolgen. In sommige plaatsen van ons vaderland, en vooral in de aanzienlijke gemeente van Rotterdam, heerscht het verregaand misbruik, dat de geneesheeren zich meer bijzonder inlaten met de bezorging der medicijnen; terwijl sommige lieden zich dwaasselijk voorstellen, daardoor juist zeer wel voor geld, ge-
{==523==} {>>pagina-aanduiding<<}
zondheid en leven gewaarborgd te zijn. Zij houden den dokter voor een braaf, kundig en menschlievend man: zulk een man nu maakt vast veel werk van zijne patienten; daarom bezorgt hij ook zelf de medicijnen, waaraan nu vast wel niets ontbreken zal! Zij hebben nu ook met geen apotheker te doen, krijgen ook geene apothekers-rekeningen, die ellen-lange cedels, die zij wel bij anderen zagen, of welligt zelve bevorens ontvingen, maar betalen nu den dokter voor gedane visiten en geleverde medicijnen maar in ééns af; en de dokter zal voor de medicijnen althans wel niet het meeste nemen, enz.
Oppervlakkig beschouwd, heeft dit zeker nog al eenigen schijn; maar men moet de dingen van naderbij bezien, om zich te overtuigen van het schandelijk misbruik, hieruit ontstaan; en hield men het te allen tijde en overal voor smartelijk zijne gezondheid te missen, men zal het gemis van dien schat dubbel gevoelen, wanneer men de bezorging der geneesmiddelen aan zijnen baatzuchtigen dokter overlaat; daar wij bij ervaring weten, dat het veel duurder uitkomt, en men zulke goede medicijnen niet heeft, als wanneer men den dokter slechts het recept laat schrijven, en dit bij eenen goeden apotheker laat gereedmaken. Men houde slechts in het oog, dat op plaatsen, waar een dokter zich dat regt aanmatigt, hij vooraf met den apotheker veelal een kontrakt sluit, bij hetwelk de laatste zich moet verbinden, de voorschriften van zijnen geeerden begunstiger gereed te maken voor eenen vastgestelden prijs. Ware deze dan nog maar eene som, welke eenigzins vrijheid gaf om te onderstellen, dat men voor dezelve goede, onvervalschte geneesmiddelen kon afleveren! Maar wij zijn in 't zekere onderrigt, dat een dokter in Rotterdam voor 5, 6, of ten hoogste 7 stuivers te regt kan komen. Nu moet men toch buiten mate dom, of willens blind zijn, indien men niet zeer spoedig begrijpen kan, dat, daar toch ook kostbare ingredienten, even zoo wel als minder

{==524==} {>>pagina-aanduiding<<}
geldige middelen, voor dien spotprijs moeten geleverd worden, ook hier de zeemanschap zeer verre gedreven wordt! Of, om ronduit te spreken, moet men niet overtuigd zijn van de schelmachtige knoeijerij, die te baat genomen wordt om zijne beurs te maken, aan den eenen kant door hen, welke die zoogenoemde medicijnen gereedmaken, aan den anderen door de aanleidende oorzaken tot dat kwaad, door die AEsculapen, die, de edele kunst schande aandoende, niet te vreden zijn met hetgeen hun voor hunne visite betaald wordt, maar daarenboven op de medicijnen eene grove overwinst nemen? Neen waarlijk! zij, die hun geld, gezondheid en leven liefhebben, staan er niet wel bij, als zij door tusschenkomst van den dokter hunne medicijnen thuis krijgen; zij worden dikwijls bedrogen, en bedriegen altijd zichzelven.
Komt het nu den zieke, of zijne bloedverwanten, al eens voor, dat deze medicijnen niet goed zijn gereedgemaakt, en is het metderdaad zoo, dat zij de vereischte kracht missen, dan wordt men menigmaal teruggehouden om er met den dokter over te spreken; terwijl men er anders zoo ligt toe overgaat om hem de medicijnen te laten zien, en, bij de geringste afkeuring, den apotheker zijn uiterst misnoegen te kennen geeft, of ook wel aanstonds gereed is om eenen anderen op te zoeken, op welken men meer vertrouwen stelt, of wel die bij den dokter om deze of gene reden gunstig bekend staat. Maar nu durft men niet wantrouwen; - de dokter doet zich veel te knap voor, dan dat men meenen zou, dat hij zoo zeer door baatzucht zou kunnen bestuurd worden; - men zou de zaak ook zeker wel anders wenschen, maar het is nu zoo; andedere, en zelfs voorname menschen, zijn er mede te vreden; men wil ook niet gaarne de eerste zijn, om den dokter over eene hem vast niet aangename zaak te spreken, enz. Eindelijk wordt de patient wat beter, en met de ongesteldheid verdwijnt dan ook de belangstelling omtrent het gereedmaken der medicijnen.

{==525==} {>>pagina-aanduiding<<}

Men zegt, dat de doctoren tot hunne verontschuldiging voorgeven, dat zij, van hetgene hun voor hunne visiten betaald wordt, niet bestaan kunnen. Dit verdient zeker opmerking. Het is met dat al waar, dat de doctoren in andere plaatsen, als Leyden, Haarlem enz., om van Amsterdam en den Haag niet te spreken, er fatsoenlijk van leven. Men moet hun toegeven, dat zij er niet allen eene prachtige equipage op kunnen nahouden, - dat niet allen zoo veel siguur maken kunnen, als zij zich wel verbeelden tot hunnen stand te behooren; maar nemen zij dan niet in overweging, dat een apotheker eenen niet min fatsoenlijken stand in de maatschappij bekleedt; dat zij daarenboven, vooral in groote steden, als te Rotterdam, op zeer zware lasten zitten; en ware het dit alles nu nog maar alleen! maar hooren wij niet menigmaal van dezen of genen Rotterdammer dokter, dat, terwijl hij met een onbeschaamd voorhoofd in zijne fraaije koets de stad doorkruist, en dat nog dikwijls alleen om vertooning te maken, hij zijnen apotheker laat zuchten naar het waarlijk zoo zuur en met zoo veel overleg verdiende geld, en, wordt hij er nu of dan over aangesproken, hij hem nog wel met eene tergende onverschilligheid durft afzetten, en intusschen weder den ouden gang gaat?
Wenschelijk ware het, dat allen, die prijs stellen op hun geld, gezondheid en leven, - die prijs stellen op de algemeene welvaart der maatschappij, met ons gelijkelijk overtuigd waren van dit allergevaarlijkst misbruik in de geneeskunst; maar vooral, dat allen, wier eer en pligt het is, de hand te houden aan 's lands wijze inrigtingen, - dat ons geëerbiedigd Gouvernement zelve kennis moge dragen van het verregaand en strafbaar knoeijen in eene zoo aangelegene zaak. Gewisselijk zoude hetzelve alsdan hierin spoedig voorzien, en alzoo een einde maken aan diefstal, ja aan moord, gepleegd in schijn van het leven te behouden en te verlengen, of wel, op eene goedkoope wijze, de gezondheid te herstellen.


{==526==} {>>pagina-aanduiding<<}

Het leven van koningin Maria Leckzinska, grootmoeder van Lodewijk XVIII.

(Vervolg van bl. 484.)

Bij al het ceremonieele der Roomsche Kerk, dat door stanislaus en zijne familie strengelijk in acht genomen werd, was evenwel de inwendige Godsdienst, die alleen in geest en waarheid bestaat, de hoofdzaak, tot welke hij ook zijne Dochter had opgeleid; zoodat deze reeds vroegtijdig het kenmerk eener ware en verlichte Christinne deed blijken. Zij kende in Tweebruggen niemand dan de armen, voor welke zij arbeidde, en hun voorts weldeed zoo veel zij kon. Zij leefde geheel ingetogen op het Slot, en was den ganschen dag met iets nuttigs bezig. Wanneer zij tusschenbeiden kleine reizen deed, bezocht zij bij voorkeur godsdienstige genootschappen, hospitalen, armeninrigtingen, enz. Bij dergelijk eene gelegenheid viel eens eene bijzonderheid voor, welke verdient gemeld te worden. Zij reisde met hare familie van Tweebruggen over de Fransche grenzen naar eene Abdij, alwaar zij den avondgodsdienst in de kerk bijwoonde. In het oogenblik als de gemeente de woorden zong: Heere, behoed den Koning! doordrong haar eene gewaarwording, welke zij beschrijven noch begrijpen kon; zij werd zoo aangedaan, dat zij, gedurende de gansche godsdienstoefening, niet konde ophouden met weenen. De Koning van Frankrijk, voor wien gebeden werd, was toen een kind van 9 à 10 jaren; en de Prinses kon bij geene mogelijkheid voorzien, dat de dood van karel XII, Koning van Zweden, onder wiens bescherming zij leefde, haar in het geval zou brengen, om den jongen Koning van Frankrijk erkentelijkheid te moeten bewijzen, en nog minder, dat zij eenmaal met hem op denzelfden troon zou gezeten zijn. Zes jaren daarna,

{==527==} {>>pagina-aanduiding<<}
toen zij lodewijk XV hare hand schonk, herinnerde zij zich dit geval en deze tranen.
Koning stanislaus geraakte wederom in bestendig gevaar zijns levens; want ook in Tweebruggen smeedden zijne vijanden den toeleg om hem van kant te helpen. De Hemel, echter, waakte over hem. Dan, toen karel XII bij Frederikshal gesneuveld was, kon het verblijf van stanislaus te Tweebruggen van geen langen duur meer zijn; hij was banneling uit zijn vaderland, en ontbloot van alle menschelijke hulp. Men verhaalt, dat, in deze kommerlijke dagen, Prinses maria zelve de keuken verzorgde, en voor hare Ouders de spijzen toebereidde. Onder deze treurige omstandigheden wendde stanislaus zich aan den Hertog van orleans, die toen Regent van Frankrijk en Voogd des jongen Konings was, hem verzoekende om bescherming en verblijf; beide werd hem op de vriendschappelijkste wijze toegestaan, en hemzelven de keuze vrijgelaten, waar hij wilde wonen. Hij trok alzoo naar den Elzas, en wel naar Weisenburg. Hoezeer de finantien van Frankrijk toenmaals in een' slechten toestand waren, en bij gevolg het pensioen, dat stanislaus ontving, zeer spaarzaam was, wist hij alles zoodanig in te rigten, dat hij van hetzelve op eene welvoegelijke wijze konde leven.
Maria was toen in haar zeventiende jaar: behalve eene volkomene godsdienstige kennis, bezat zij nog zeer vele voor haar geslacht nuttige kundigheden; zij verstond en sprak zes talen, te weten, de Poolsche, de Fransche, de Italiaansche, de Hoogduitsche, de Zweedsche, en de Latijnsche. Het zou moeijelijk geweest zijn, ergens aan eenig hof eene Prinses te vinden, die beter onderrigt en opgevoed was.
Omstreeks dien tijd vertoonden zich ook uitzigten tot een voegzaam huwelijk; daarom vestigde de vrome, doch tevens staatkundige Vader zijn oog op de algeheele voltooijing van de opvoeding zijner Dochter, ten einde in de groote wereld te kunnen leven. De lessen,

{==528==} {>>pagina-aanduiding<<}
die hij haar met betrekking tot dien stand gaf, zijn onvergelijkelijk, en wel waardig door alle jonge Dames gekend en opgevolgd te worden.
Ofschoon maria in eene kleine stad en zeer ingetogen leefde, werden echter hare groote talenten en voortreffelijke deugden algemeen bekend, en er deden zich nu werkelijk verscheidene zeer aanzienlijke partijen voor haar op; zij, echter, betoonde geene genegenheid tot het huwelijk, waarover zij van hare Moeder, die haar, in de kommerlijke omstandigheden, waarin zij zich bevonden, gaarne verzorgd zag, nu en dan een zacht verwijt moest hooren. De Dochter, daarentegen, betuigde, dat zij hare Ouders in deze omstandigheden niet verlaten, en, van hen verwijderd zijnde, niet gelukkig leven kon.
Op zekeren feestdag wandelde de Prinses geheel alleen in den tuin van het Weisenburger Slot, zich met godsdienstige overdenkingen, tot welke het feest aanleiding gaf, bezig houdende, als zij, buiten de palissaden van den tuin, eene zeer arme, met lompen bedekte vrouw bemerkte, die, met eene klagende stemme, om een aalmoes bad. Maria naderde haar, en gaf haar een stukje goudgeld, hetwelk haren geheelen rijkdom uitmaakte. De arme, uitgeteerde vrouw hief de handen ten hemel, en riep op een' door dankbaarheid en vreugde ontroerden toon: ‘Ach, mijne goede Prinses! God zegene u! Ja, gij zult Koningin van Frankrijk worden.’
Niets was echter op dat tijdstip onwaarschijnlijker, dan deze voorspelling: want de staatkunde had den jongen Koning van Frankrijk eene Prinses van Spanje toegedacht. Reeds was de verloving geschied, en de Bruid zelve in het zuiden van Frankrijk aangekomen, alwaar zij tot hare verdere bestemming werd voorbereid. Hierbij kwam nog de dood van den Hertog Regent van Frankrijk, waardoor dus stanislaus wederom zonder bescherming en ondersteuning was; terwijl daarenboven de Saksische Minister van flemming zijn

{==529==} {>>pagina-aanduiding<<}
best deed, om Koning stanislaus aan het Fransche Hof gehaat te maken, ten einde men hem uit het Rijk verbannen mogt; te gelijk werden er zamenzweringen ontdekt, door welke sommigen zich in 't geheim verbonden hadden, om den ongelukkigen met vergif om te brengen. Intusschen de Hemel behoedde hem; alle aanslagen mislukten, en ook flemming rigte met alle zijne pogingen niets uit. Stanislaus zocht nu bij alle Hoven troost en hulp, maar vergeefs; schoone woorden en nietige uitvlugten waren het gevolg, en der rampspoedige Vorstelijke familie bleef nu geene andere toevlugt dan de Godsdienst, waaraan zij zich dan ook geheellijk overgaf. Heerlijk werd ten laatste dit vertrouwen beloond. Kort daarna kwam de Kardinaal de rohan naar Weisenburg, en begeerde eene geheime audientie bij Koning stanislaus, in welke hij om zijne bewilliging verzocht, dat zijne Dochter Koningin van Frankrijk worden mogt. Stanislaus, die den Kardinaal kende, hield deze aanspraak voor scherts, gaf alzoo in dien zelfden toon zijn antwoord, maar voegde er op een' ernstiger trant nevens: ‘Wat zult gij dan met de Infante van Spanje beginnen, die alreeds in Frankrijk is? Ik ben een vijand van intrigues, en wil niet, dat het huwelijk mijner Dochter met veldslagen zal gevierd worden.’ - ‘Van intrigues,’ hernam de Kardinaal, ‘is hier de rede niet; met Spanje is alles geschikt; in het Kabinet van Versailles heeft men rijpelijk nagedacht en een welberaden besluit genomen, en men verwacht thans uwe en der Prinses uwe Dochters bewilliging.’ De Kardinaal overhandigde nu tevens eenen brief van den Hertog van bourbon, Minister van Koning lodewijk XV. Stanislaus wist niet of hij waakte of droomde; het ging hem in dezen oogenblik als den
Aartsvader jakob, toen hij het leven en den lotwissel van zijnen geliefden jozef verstond. ‘Gelooft zij de Heer,’ riep hij vol verrukking uit, ‘die onzer gedenkt! Dit is Zijn werk; Hij zal het ook

{==530==} {>>pagina-aanduiding<<}
voleinden. Wat nu verder geschieden moet, Mijn Heer de Kardinaal, draag ik u op.’
Thans wendde zich ook de Kardinaal tot de jonge Prinses; hij vond haar en hare Moeder bezig met vrouwelijk handwerk. Tot maria rigtte hij zijne aanspraak, die bij haar meer verwondering en verwarring veroorzaakte dan eigenlijke vreugde, welke aandoening des harte de Moeder echter niet verbergen kon. De jonge Prinses antwoordde: Mijn Heer de Kardinaal! ik ben doordrongen van erkentelijkheid voor de eer, die mij de Koning van Frankrijk bewijst. Overigens, zie hier den Koning en de Koningin; mijn wil is in hunne handen. Aan de toestemming ontbrak het niet, en het huwelijk werd besloten.
Zes maanden verliepen er vóór deszelfs voltrekking, welke zij meestal in godvruchtige oefeningen sleet. Op zekeren tijd vroeg haar eens hare Grootmoeder, de Gravin leckzinska: ‘Zeg mij toch eens, mijne Dochter, wat denkt gij van deze groote gebeurtens?’ - Ach, Mama! antwoordde de jonge Vorstin, ik heb over deze zaak slechts ééne gedachte, die sedert acht dagen alle andere verdrijft; namelijk, dat ik zeer ongelukkig zijn zoude, indien de kroon, welke mij de Koning van Frankrijk aanbiedt, mij de kroon deed verliezen, die de Heer des Hemels voor mij bestemd heeft.
Intusschen ontbrak het wederom niet aan vijanden, die dit huwelijk zochten te verhinderen: men begon aan het Hof uit te strooijen, dat de Prinses van Polen ziekelijk was. Men besloot dus eenen Geneesheer naar Weisenburg te zenden, die den toestand harer gezondheid moest onderzoeken. Stanislaus ging bij haar: ‘Weet gij wel, mijne Dochter,’ zeide hij, ‘dat het met uw huwelijk nog zoo geheel zeker niet is? Men zendt een' Dokter, die naar den staat uwer gezondheid moet vernemen, omtrent welke men voorgeeft ongerust te zijn; maar deze zorg is zoo geheel ongegrond, dat ik zulks als een voorwendsel be-
{==531==} {>>pagina-aanduiding<<}
schouw, om met ons te willen breken.’ - Wel, lieve Papa! riep de Prinses met eene natuurlijke en ongemaakte opgeruimdheid, had ik dan geene oorzaak, mij niet al te zeer over dit schoone uitzigt te verheugen? Nu zoude ik mij immers des te meer ergeren. Maar, daar ik in deze gansche zaak, door Gods genade, niets anders wensch dan de vervulling van Zijn' wil en welbehagen, zoo gevoel ik mij volkomen gerust, en ik bid u, zulks ook te willen zijn. Welk een hooge graad van zielerust en gelatenheid bij een jeugdig Meisje, in eene zaak, waarin niet minder dan eene Kroon op het spel stond!
De Geneesheer vond ondertusschen de jonge Vorstin in den volmaaktsten welstand en volkomen gezond, en het huwelijk werd in de maand April des jaars 1725 voltrokken; de openlijke vreugdebedrijven, echter, werden tot in de maand Augustus daaraanvolgende uitgesteld. Maria ontving den zegen harer Ouderen, en vertrok vervolgens, onder een zeer prachtig Koninklijk geleide, naar hare bestemming.
Lodewijk XV was toen vijftien en een half jaar oud. Hij ging met zijn geheele Hof zijne Bruid te gemoet; te Moret was de zamenkomst, en de Koning, die haar nu voor de eerste maal zag, verheugde zich zeer over de bevalligheid van haar persoon; zij behaagde hem boven mate. Den volgenden dag ging de optogt naar Fontainebleau, alwaar de bruiloft en de krooning der Koningin gevierd werd. Haar Gemaal deed haar prachtige geschenken; zij zeide: Ik neem die alle met dank en zeer gaarne aan, Mijn Heer! maar, daar gij mij met het geschenk van uw hart reeds hebt bedeeld, zoo sta mij toe, dat ik van deze zaken ook iets onder de getuigen van mijn geluk mag verdeelen.
Het huwelijk van lodewijk XV met maria leckzinska maakte in geheel Europa groot opzien; alle, ja de scherpstziende staatkundigen spraken daarvan zeer bedenkelijk, voorspellende allerlei onheilen, die echter geene plaats grepen, want deze ver-
{==532==} {>>pagina-aanduiding<<}
bindtenis was voor Frankrijk van de weldadigste gevolgen. Lodewijk gaf zijner Gemalinne het Hertogdom Lotharingen, hetwelk nu stanislaus in plaats van het Koningrijk Polen verkreeg, en hetzelve, tot in eenen hoogen ouderdom, met algemeenen lof regeerde. Tusschen hem en zijne Dochter hield onafgebroken dezelfde teedere betrekking stand; en de wijze regels, welke hij haar ter betrachting, in hare hooge waardigheid als Gemalin en Koningin, mededeelde, werden door haar getrouwelijk in acht genomen.

(Het vervolg hierna.)




Algemeen overzigt der voorwerpen van natuur, kunsten en wetenschappen, tijdens de Fransche overheersching, uit de vorstelijke en lands-verzamelingen, aan ons vaderland ontroofd.

Door Jonkheer W.H.J. van Westreenen, te 's Gravenhage.

Bij de zegepraal der regtvaardigheid op het geweld, onlangs, andermaal, behaald, deed zich weldra het verlangen gevoelen, dat zij haren invloed ook tot het gebied der kunsten en wetenschappen mogt uitbreiden. De overheersching, door geweldenarij ondersteund, had, gedurende ongeveer twintig jaren, hare overwinningen dienstbaar gemaakt, om, uit de landsverzamelingen der overheerde landen, het belangrijkste te vervoeren, en hierdoor zichzelve te verrijken, ten koste der regtvaardigheid.
Onmagt leide al dien tijd het stilzwijgen op aan de volken, van deze dierbare voorwerpen beroofd; en, met stille aandoening, zag somwijlen menig onderdrukte zijnen onderdrukker pralen met datgeen, 't welk aan zijn vaderland zoo wettig had toebehoord; doch, nu de gekluisterde natiën, van den band ontslagen, vrij mogen ademhalen en hunne wenschen uiten, roept Duitschland, roept de Rijnoever, roept Italië, roept Nederland: ‘Frankrijk geeft ons onze schatten weder!’
Bij de hoop, dat aan deze roepstem, dat aan dit verlangen, ook door onze landgenooten te kennen gegeven, zal voldaan worden, werd ik uitgenoodigd tot het schetsen van een

{==533==} {>>pagina-aanduiding<<}
algemeen overzigt van datgeen, 't welk, gedurende dit noodlottig tijdperk, aan ons vaderland, uit de voormalige Stadhouderlijke, en vervolgens uit de lands-verzamelingen, is ontvreemd; en ik wilde mij zoo veel te minder aan de voldoening van dit verzoek onttrekken, daar deze bijdrage, hoe onvolledig ook, misschien eenigermate kan medewerken, om deze billijke begeerte, indien mogelijk, nog te verlevendigen en aan te vuren.
Uit de naspeuringen, tot dat einde gedaan, is het mij gebleken, dat de berooving der Vorstelijke verzamelingen, na het inrukken der Franschen binnen ons vaderland, in 1795, uit letzelve heeft vervoerd:
Een gedeelte der Bibliotheken van den Stadhouder, en van de Irinsen, zijne Zonen.
Het Kahinet van Natuurlijke Historie.
Dat der Schilderijen.
D Collectie van Oudheden, gegraveerde Steenen, enz.
Alsmede de zilveren en koperen Penningen (1).
De catalogus der bovengemelde bibliotheken mij nimmer ter hand gekomen zijnde, heb ik niet kunnen ontwaren, wat toen uit dezelve is vervreemd geworden; doch, indien men staat kan maken op mondelinge berigten, en het verhaal van reizigers, welke de Parijsche boekerij bezigtigd hebben, zouden, onder andere, alle de boeken over de natuurlijke historie, de kunsten en wetenschappen, het statistiek van Nederland, benevens eenige zeer kostbare prentwerken, in dit lot hebben gedeeld. Voor het overige is het bekend, dat het gelukkig behoudene gedeelte den grondslag gelegd heeft van de voortreffelijke boekverzameling, die sedert, aanmerkelijk vergroot, de Koninklijke Bibliotheek, te 's Gravenhage, uitmaakt.
Het Kabinet van Natuurlijke Historie werd aanvankelijk aangelegd onder den Stadhouder, Prins willem den IV, na hoogstdeszelfs overlijden, onder de Prinses Gouvernante, vermeerderd met de verzameling, te Rotterdam, door den

{==534==} {>>pagina-aanduiding<<}
Heer a. vosmaer, bijeengebragt, (die, bij deze gelegenheid, tot Directeur werd aangesteld) en vervolgens gestadig uitgebreid, zoo door overzendingen uit de Oost en West, waartoe de toenmalige bezittingen van ons vaderland, in die gewesten, den weg baanden, als door geschenken en aankoopen. Hetzelve was geplaatst in het huis op den hoek van het Buitenhof in 's Gravenhage, en vervulde zeven kamers.

De 1ste kamer bevatte de geraamten van viervoetige dieren en vogels, alsmede andere voorwerpen der natuurlijke historie.

De 2de de kleederstukken van de Chinesche, Ceylonesche en andere Indiaansche volken.

De 3de de in- en uitlandsche insekten.

De 4de de zeegewassen en zeegediérten.

De 5de de viervoetige dieren, tweeslachtige, kruipende en andere soortgelijke, in flesschen, op liquor, benevens de delfstoffen en versteeningen, alsmede de hoorns en schelpen.

De 6de de opgezette viervoetige dieren.

De 7de de vogels, hunne nesten en eijeren.

De volledige catalogus van deze uitmuntende verzameling, eene der fraaisten van Europa, niet voorhanden, of ten minste mij niet bekend zijnde, valt het zeer moeijelijk, eenige bijzondere voorwerpen aan te wijzen. Het blijkt echter uit de losse beschrijvingen van eenige, door den Directeur, den Heer vosmaer, van 1766 tot 1787 uitgegevèn (2), dat, onder vele andere zeldzame stukken, zich in dezelve bevonden:

Het Afrikaansche zwijn, met den breeden snuit.

Het kleine Guineesche bokje.

De Afrikaansche bastaard-marmot.

De vliegende Oostersche eekhoren.

De Amerikaansche ratelslang.

De Amerikaansche trompetvogel.

De Amerikaansche ijsvogels, met lange en korte staarten.

De Amerikaansche slingeraap, of zoogenaamde boschduivel.


{==535==} {>>pagina-aanduiding<<}

De kleine Oostersche ijsvogels.

De Amerikaansche rotshaan.

De Amerikaansche lijster.

De Sagitarius, een Kaapsche roofvogel.

De groote purperen Ceylonesche Lory.

De Amerikaansche slingeraap, gezegd de fluiter.

De vijfvingerige luiaard van Bengalen.

Het Amerikaansche wezeltje Potto, met den langen staart.

De Kaapsche Bizaamkat.

De Indiaansche Ichneumon, of krokodillendooder.

Een Mexicaansche en een Indiaansche slang, met platte staarten.

De slang-hagedis, en de groene Kaapsche.

De Borneosche Ourang-Outang.

De Canna, of zoogenaamde eland van de Kaap de Goede Hoop.

Het Kaapsche Coudou-hert.

De Gnou, of Kaapsche boschbuffel.

De kleine Kaapsche pronkbok.

De Kaapsche groenglanzige mol.

De Giraffe, of kameel-pardel van de Kaap; het grootste der bekende viervoetige dieren.

En daar alles, behalve een zeer gering uitschot, 't geen, in de volgende jaren, te gelijk met de nageblevene meubelen enz., uit de Vorstelijke paleizen, openlijk is verkocht, toen vervoerd is geworden, ziju, naar alle waarschijnlijkheid, deze belangrijke stukken hieronder begrepen geweest.
Met nog meerdere zekerheid, echter, kan dit gezegd worden van de verzameling van Schilderijen, geplaatst in eene galerij nevens het Kabinet van Natuurlijke Historie, die, zonder eenige uitzondering, den vaderlandschen bodem heeft moeten verlaten; en in welke, blijkens de naamlijst, door terwesten, in 1770, uitgegeven (3), de volgende uitmuntende stukken gevonden werden:

{==536==} {>>pagina-aanduiding<<}

Een landschap, rijk van beelden en beesten, door nic. van berchem, op paneel, hoog 1 voet 8 duim, breed 2 voet 3 duim.
Een binnenkamer, waarin eene dame, die eene boodschap van een' officier, door een' trompetter, ontvangt, door ger. ter burch, op paneel, hoog 2 v. ½ d. breed 1 v. 10 d.
Eene maria met het kind, en verscheiden portretten, door ant. van dijk.
Een binnenvertrek, waarin eene vrouw nevens een kind in de wieg, door ger. dou, op paneel, hoog 2 v. 6 d. breed 1 v. 10½ d.
De nieuwe kerk te Delft, met de graftombe der Prinsen van Oranje-Nassau, door g. hoeckgeest, Ao. 1651, op paneel, hoog 1 v. 9¼ d. breed 1 v. 2¼ d., gekocht voor f 300, in de auctie van het kabinet van den Heer lormier, te 's Hage, in 1763.
Het portret van thomas morus, Kanselier van Engeland, door hans holbein, Ao. 1542, op paneel, hoog 9 v. breed 7 d.
Een Italiaansche zeehaven, door joh. lingelbach, op doek, hoog 5 v. breed 6 v. 4½ d., gekocht te Amsterdam, in 1765, voor f 600.
Het portret van Prof. florent. schuyl, door den onder frans mieris, Ao. 1666, op paneel, hoog 8, breed 6½ duim.
De trouw van den Keurvorst van Brandenburg, met Prinses looisa henrietta, dochter van den Stadhouder fredrik hendrik, in 1646, door a. mytens, op paneel, hoog 2 v. 4. d., breed 1 v. 10 d., gekocht in de verkooping der verzameling van den Heer lormier, te 's Hage, in 1763, voor f 580.
Het groote stuk van paul. potter, met den stier, de liggende koe, en eenige schapen, waarbij een boer, staande ter zijde van een' boom, geschilderd Ao. 1647, op doek, hoog 7 v. ½ d. breed 11 v,, bekend door de plaat, die, naar de teekening van den Heer a. liernur, van hetzelve uitgaat.

{==537==} {>>pagina-aanduiding<<}

adam en eva in het Paradijs; zijnde de beelden door p.p. rubbens, en het landschap door den fluweelen van breugel geschilderd, op paneel, hoog 2 v. 5½ d. breed 3 v. 8 d., gekocht in de verkooping van het kabinet der Heeren de la court, te Leyden, in 1766, voor f 7350.
Twee portretten van p.p. rubbens, verbeeldende, zoo men meende, zijne beide vrouwen, op paneel.
Een landschap door denzelfden, bekend door de prent, die er van uitgaat, op paneel, hoog 1 v. 6 d. breed 2 v. 8 d.
Simeon in den Tempel, met het kind jezus op de armen, warbij maria, jozef en meer andere figuren, door rembrant van rhijn, op paneel, hoog 2 v. 6 d. breed v. 8 d
suzaina in het bad, door denzelfden, op paneel, hoog v. 6 d. breed 1 v. 3 d.
Een stuk met dood wild, vruchten en groenten, door aans snijders, waarbij een jager door p.p. rubbens, op doek hoog 3 v. 6 d. breed 6 v. 5 d.
Een kaarslicht, verbeeldende eene dame voor haar toilet, eene oude vrouw en jongeling bij zich hebbende, door godfr. schalkln, op doek, hoog 2 v. 4 d. breed 1 v. 11½ d., gekocht in de auctie van da costa, in 1764, to 's Hage, voor f 810.
Het stuk van jan steen, verbeeldende: zee de ouden zongen, zoe piepen de jongen, op doek, hoog 2 v. 9 d. breed 3 v.
Abraham's offerande, volgens het algemeen gevoelen, door leon. da vinci, op paneel, hoog 6 v. 10¾ d. breed 5 v. 4¾ d., gekocht op eene auctie te Amsterdam, in 1765, voor f 3050.
De vlugt van jozef en maria met het kind jezus naar Egypte, door adr. van der werff, op paneel, hoog 1 v. 6½ d. breed 1. v. 2 d.
Een stuk met dood wild, vruchten en jagtgereedschap, door jan weeninks, op doek, hoog 2 v. 6 d. breed 2 v. 2 d., gekocht in de verkooping van het kabinet der Heeren de la court, te Leyden, in 1766, voor f 670.
Een batalje, door phil. wouwerman; zijnde een der grootste van dien meester, op doek, hoog 4 v. 1½ d. breed 7 v. 9 d., gekocht in de auctie van dacosta, te 's Hage, in 1764, voor f 4575.
De Collectie van Oudheden, gegraveerde Steenen enz., be-
{==538==} {>>pagina-aanduiding<<}
nevens een gedeelte der antieke Penningen, geplaatst in hetzelfde gebouw als het Kabinet van Natuurlijke Historie, was afkomstig van den Grave van thoms, die bij zijn overlijden, uit zijn huwelijk met de éénige dochter van den beroemden boerhaave, twee onmondige dochters naliet, (beide vervolgens gehuwd, aan de Heeren van leyden van westbarendrecht en van oostvoorn) wier voogden deze verzameling, naar men zegt, voor f 30,000, aan den Stadhouder, Prins willem den IV, verkochten.
De Graaf van thoms de voornaamste stukken van zijn kabinet, in 1740, op 24 folio vellen, in plaat hebbende doen brengen (4), blijkt het uit dezelve, dat in deze verzameling berustten verscheiden voortreffelijke gegraveerde steenen, eenige zelfs met de namen der Graveurs, als onder andere:
Het hoofd van Keizer augustus, in intaglio, op granaat gegraveerd door dioscorides.
Het hoofd van antoninus pius, in intaglio, op sardonix, door maxala.
Mercurius, bacchus dragende, in intaglio, op hiacint, door aulus.
De berg Argaeus, in intaglio, op roode jaspis, door pyladus.
Benevens: Een koper beeld van den Hetrurischen apollo, met inscriptiën, in die taal, op het linker been, hoog omtrent 10 duim.
Het bronzen, met zilver versierde, beeld der Dea Angerona, afgebeeld en beschreven in de Diatribe van den Heer j. van vliet, over deze Godinne, in 1766 in het licht verschenen.
Een marmeren borstbeeld van livia, omtrent 13 duim hoog.
Een marmeren graf-urne, met een Grieksch opschrift, en beeldwerk aan drie zijden.
De offerande aan priapus.
AEsculapius en hygiea.
Het hoofd van agrippa. Zijnde drie marmeren basreliefs.

{==539==} {>>pagina-aanduiding<<}

En onder de penningen: Een goud geëntoureerd medaljon van honorius, met het revers Gloria Romanorum.
Een brons van nero, met de haven van Ostia op de tegenzijde.
Een inder van marcus aurelius en verus, rev. Victoria Aug. met 7 beelden.
Een koperen penning van tranquillina, van de 2de grootte. te Samos gemunt, en met pythagoras op de keerzijde.
Doch deze penningverzameling is daarna aanzienlijk vermeerderl en uitgebreid; gelijk onder andere te bespeuren is uit den catalogus, door den laatsten opzigter, den Heer frhemsterhuis, vervaardigd, maar waarvan mij echter alleen het eerste gedeelte, behelzende de Grieksche penmngenbekend is (5), zonder dat ik, tot nu toe, heb kunnen ontdekken, of dit werk verder vervolgd is geworden, en ook tot de noderne medaljes en munten voortgezet.
Uit het afgewerkte, en de bijgevoegde Appendix, ziet men, dat de opvolgingen van Grieksche penningen bevatteden:
Koningspenningen in goud,	13 stuks.
in zilver,	144 -
(waaronder alexander I van Macedonie.)
in koper,	731 stuks.
(waaronder pylemenos van Paphlagonie, en audoleon van Paeonie.)
Stedepenningen in zilver,	331 stuks.
in koper,	1928 -
Keizerlijke penningen in zilver,	151 -
(Meestal medaljons, en onder deze een van marc. antonius en cleopatra.)
Keizerlijke koperen medaljons,	13 stuks.
- bronzen penningen,	1926 -

(En onder deze een brittanicus; vitellius van Egypte; pertinax van Egypte; pescennius niger van Caesarea; gordianus africanus de vader, van

{==540==} {>>pagina-aanduiding<<}
Marcianopolis; en gordianus africanus de zoon, van Patrea.)
Waarvan alle de zilveren en koperen of bronzen, met de overige penningen in deze beide metalen, weggeroofd zijn geworden; terwijl de gouden, in tijds geborgen zijnde, aan deze ramp zijn ontkomen, en slechts een enkele, door misslag van zijne plaats geraakt, in de redding zijner metaalgenooten niet heeft mogen deelen.
Vijftien jaren hadden onze landgenooten het gemis van deze belangrijke voorwerpen betreurd, toen het wreede lot hun te beurt viel, om, na de duurste opofferingen van goed en bloed, tot behoud hunner onafhankelijkheid gedaan, het verlies van hun vaderland zelve te beweenen.
Ingevolge het noodlottig besluit, van den oden Julij 1810, 't geen de inlijving van Holland in Frankrijk vaststelde, werd ook de toenmalige Koninklijke Bibliotheek een Keizerlijk Domein.
Aanvankelijk gevormd uit het overschot der boekerijen van den Stadhouder en van de Prinsen zijne Zonen, alsmede uit die van eenige Staatscollegien, vervolgens, van tijd tot tijd, vermeerderd, en, onder de regering van lodewijk buonaparte, aanmerkelijk uitgebreid zijnde, onder andere door den aankoop der Bibliotheek van den Heer j. romswinkel te Leyden, der verzameling van oude Editiën van den Heer j. visser te 's Gravenhage, en van het Prentkabinet der familie van Leyden, gael, was deze Bibliotheek tot eene aanzienlijke hoogte geklommen, toen deze lotverwisseling voorviel. De Fransche Keizer schonk dezelve aan de stad 's Hage, doch onder voorwaarde van daaruit te zullen doen ligten al hetgeen aan zijne verzamelingen te Parijs mogt ontbreken, welke hiervoor in ruiling, uit hare duplicaten, zoude afgeven een aantal werken van evenredige waarde. De catalogus, te dien einde in allen spoed opgemaakt, werd aan den Minister van Binnenlandsche Zaken, te Parijs, opgezonden, en keerde terug, krielende van marginale aanhalingen, die de ongelukkige verhuizing aanduidden.
Door tusschenspraak werd wel dit getal, ten opzigte der boeken, daarna verminderd; doch eene aanzienlijke menigte werken moesten echter de boekerij verlaten, en onder deze eenige zeer zeldzame eerstelingen der boekdrukkunst in de

{==541==} {>>pagina-aanduiding<<}
Nederlanden, te Utrecht, Leuven, Gouda, Delft, Zwolle enz.; bij voorbeeld:
Justiniani institutionum Libri IV. cum glossis lov. joh. de westphalia. 1475. In fol.
Die historie van 't lyden jesu christi. Gouda (ger. leeu) 1477. In 4to.
Die spieghel des Kersten gheloefs. Gouda (ger. leeu) 1478. In 4to.
Summe le Roy of des Conincks somme. Delft (jacob jacobsz en mauritius yemantsz. van Middelburch) 1478. In 4to.
Tractael van dat Schaekspel. Gouda (ger. leeu) 1479. In fo.
Het botck des gulden throens of der 24 ouden. Utrecht (jan veleenaer) 1480. In fol.
Dat Byenboeck. Zwolle p. van os. 1488. In fol.
Dat Sterfboeck (Ars moriendi.) Delft 1488. In 4to.
Doch aan de prentverzameling was evenwel eene nog erger ramp beschoren; want, door afgezondene Commissarissen doorsnufeld, werd zij in zulke mate beroofd, dat haar verlies veilg op ruim een derde harer waarde geschat kan worden. En de boeken, tot eene voorgewende schadeloosstelling, voor het een en ander, aangeboden, van zoodanigen aard zijnde, dat dezelve volstrekt in geene aanmerking konden komen, maar veeleer den geest van bespotting, dan dien van vergoeding, aan den dag leiden, was het alleen door bemiddeling van sommige personen, dat men nog eenige nieuwe prentwerken, van welk een' geringen prijs dan ook, in vergelijking van het ontvreemde, uit de dubbele der Keizerlijke boekerij, te Parijs, konde erlangen.
Wat zal nu de Nederlander gevoelen, bij deze nieuwe bijdrage tot de tallooze rampen, door ons vaderland, onder Frankrijks overheersching, geleden, en die gewis door elken weldenkenden Franschman zelven gewraakt worden? - Hij zal zich, dus vlei ik mij, door vaderlandsliefde en zucht tot billijkheid gedreven, gesterkt vinden in zijn verlangen, om deze ontroofde eigendommen terug te zien keeren tot ons vaderland. Hij zal vurig wenschen, dat, naar het voorbeeld der moedige Pruisen, deze herwonnen schatten verstrekken mogen tot zegeteekenen van Nederlands heldenmoed; zegeteekenen, zoo veel te dierbaarder, daar zij de vruchten zullen

{==542==} {>>pagina-aanduiding<<}
wezen, niet slechts der overwinning, maar ook der regtvaardigheid! En wanneer de dag aanbreekt, dat zij naar den vaderlandschen grond teruggevoerd worden, zal hij doordrongen zijn van dezelfde gevoelens van vreugde, erkentenis, eerbied, en edele fierheid, die Rome's volk bezielden, bij het wederzien der legioenteekenen, verloren bij zijne nederlage, onder crassus, tijdens het woeden der burgertwisten, maar herkregen onder augustus, bij den bloei en de zegepraal des rijks.




Vergelijking van twee groote mannen, Jonathan Wild en Napoleon.

Fielding's Jonathan Wild (*) onlangs herlezeide, was ik ten sterkste getroffen door de overeenkomsten, welke er bestaan tusschen den grooten jonathan en den grooten napoleon, en ik ben van gedachten, dat eene vergelijking dezer twee groote mannen de lezers teffens vermaken en leeren kan.
Maar, wie was die beroemde jonathan wild? Wat hij was, mijne vrienden? Een ridder van fortuin, een gelukzoeker, een dief..... maar een dief van den eersten rang, een man van genie in deze schoone, te weinig geschatte, kunst.
De vader van wild, zegt de auteur, verwierf zich gunst in de burgeroorlogen, door zich altijd op nieuw te vervoegen aan de zijde, voor welke de Hemel zich scheen te verklaren.
Het spijt ons om wild den Grooten, dat deze schoone trek hem niet uitsluitenderwijze toekomt. Men weet inderdaad, dat, op den treffelijken dag van den 13den Vendémiaire, de groote napoleon zijne diensten had aangeboden aan de Sectiën van Parijs, alvorens ze der Conventie aan te bieden. De Hemel scheen zich voor de Jakobijnen te verklaren, en de Sectiën werden met schroot bestookt.

{==543==} {>>pagina-aanduiding<<}

Hooren wij wild den Grooten zijne gevoelens ontwikkelen voor eenen kenner, die zijn genie had ontdekt. ‘Ik ben van nature zoo ijdel, dat ik liever de eerste in de allerlaagste klasse zou zijn, dan de laatste in de hoogste. Mijn denkbeeld zal u vreemd voorkomen; maar de top van een' mesthoop zou mij veel meer vleijen dan de voet van een' berg, zelfs in het paradijs. Weinig raakt het mij, welke hier beneden mijne rol zij, mits zij schitterend is; alles is mij hetzelfde, mits ik maar beveel.’
Vele goede, maar zwakke en karakterlooze menschen verschrikkende en medeslepende, zich aan het hoofd stellende van alles, wat de omwenteling verachtelijks, vermetels en wreedaardigs had voortgebragt, bereikte ook napoleon den top des mesthoops!
In onzen held, voegt er fielding bij, was alles waarlijk groot. Altijd meester van zichzelven, was zijne eerzucht onbevredigbaar: en, minder rijk door hetgeen hij bezat, dan arm door hetgeen hij niet had, breidde hij zijne oogmerken uit naarmate van zijnen voorspoed; want die beminnelijke gesteltenis, welke het hart nooit in rust laat, die geestige begeerigheid, welke toeneemt naarmate men ze voldoet, is het eerste beginsel of de grondeigenschap der groote mannen.
Hier is de gelijkenis tusschen jonathan den Grooten en napoleon den Grooten al te volkomen, dan dat wij zouden trachten haar meer te doen uitkomen; maar wij kunnen het vermaak niet wederstaan, om de treffende aanmerkingen te vermelden, welke de historieschrijver maakt over het ongelukkig lot dezer verhevene geniën, dezer hoogere wezens, voor welken alleen alle andere menschen schijnen geformeerd te zijn, en die een zoo schraal voordeel van de ongelukken trekken, welke zij hunnen medeburgeren veroorzaken.
Voor mij, voegt hij er bij, ik beken het, ik behoor tot die zwakke stervelingen, die zich geboren achten voor de eere en het vermaak der groote mannen; en zoo ik mijnen held zijn geluk zag ontleenen uit de jammeren en den ondergang van een duizendtal aardwormen als ik, ik zou geduld nemen; ik zou zelfs met eenige voldoening mede kunnen schreeuwen: Sic, sic juvat: courage, mijn vriend! zoo, dat gaat goed. Maar, wanneer ik een groot man zie sterven van honger en van koude, te midden van honderdduizend ongelukkigen, die tot zijn vermaak sneven; wanneer ik denk aan gansche natiën,

{==544==} {>>pagina-aanduiding<<}
geplunderd en geheelenal vernield, eeniglijk om eenen grooten man te doen klagen, dat er voor hem geen meer natiën te vernielen zijn; dan, ik beken het, ben ik geneigd te wenschen, dat de natuur ons dit meesterstuk harer handen had onthouden, en dat er nooit een groot man op de wereld verschenen was.
Men kent de grondbeginselen maar al te wel, naar welken napoleon de Groote gedurende vijftien jaren het ongelukkig Frankrijk regeerde; is het niet of men hem hoorde, wanneer jonathan zegt: ‘Wat heb ik te doen om tot grootheid te geraken, dan mij menschen aan te schaffen, en ze eeniglijk voor mij alleen te doen werken? Die mij zullen dienen, stelen voor mij, en houden zich te vreden met eene belooning. Ik zal onder hen tot mijne gunstelingen kiezen de stoutsten en de schelmachtigsten, naar de uitdrukking van het gemeen. Wat de overigen aangaat, ik zal ze van tijd tot tijd, en wanneer ik gelegenheid zal vinden, kunnen doen bannen of ophangen, naar het mij invalt. Op deze wijze (en dit beschouw ik als de hoogste verdienste van een' man van mijne orde) zal ik aan mijn persoonlijk belang de wetten zelve dienstbaar maken, die geschikt zijn ten beste en ter bescherming der maatschappij.’ Niemand zal kunnen ontkennen, dat napoleon bij aanhoudendheid de leer in praktijk heeft gebragt, welke wij daar ontwikkelden. Wel nu, lezers! deze leer is letterlijk die van jonathan wild, den Grooten, zoo als gij ze leest in het eerste deel van zijne verwonderlijke geschiedenis. Deze groote man wist, naar het verslag van zijnen geschiedschrijver, te spelen met de driften der menschen, door ze behendiglijk tegen elkander te stellen, en door tot zijne oogmerken te doen dienen de jaloezijen en bekommeringen, welke hij de kunst bezat in de harten op te wekken, door middel dier verhevene hoedanigheden, welke het gemeen verraad, leugens, veinzerij, valschheid noemt, maar welke groote mannen onder de eenvoudige benaming bevatten van - politiek. Hij bedroog die genen zelven, van welken hij zich bediende om anderen te verschalken, hetgeen de hoogste trap van grootheid is; en hij, die er toe in staat is, nade rt, zoo na mogelijk, tot de volmaaktheid der helsche magten.
Deze volmaaktheid, wie toch der stervelingen bereikte ze

{==545==} {>>pagina-aanduiding<<}
zoo dikwijls als napoleon de Groote? De bewijzen daarvan wemelen in zijne geschiedenis.
Jonathan de Groote kon niet spellen, en sprak zeer slecht: deze twee punten van overeenstemming met den held van onzen tijd verdienen opmerking. Wij hebben den grooten man, bij de opening eener zitting van het wetgevend ligchaam, hooren zeggen: votre derniere section, voor session; le plus petit tameau, voor hameau, enz. enz. Maar, gelijk door fielding zeer oordeelkundig wordt aangemerkt, men is nooit van gevoelen geweest, dat een groot man verpligt was te kunnen schrijven, of dat hij eenigerlei letterkunde behoefde. Zoo deze doorluchtige personaadjen er genoeg van weten, on trouwelooze kunstenarijen met behendigheid te smeden en te doen werken, om de middelen te vinden om een deel van het menschdom te kwellen en te vernielen, zal het hun niet aan geleerde schrijvers ontbreken, die altijd gereed zullen zijn om hunnen lof te verbreiden.
Eene nog verhazender overeenkomst tusschen de beide helden is, dat wild de Groote, zich teleurgesteld vindende in eene zijner groote ondernemingen, den wil gevoelde, zoo als napoleon dien ook gevoeld heeft, om zich van kant te maken; maar, zegt zijn geschiedschrijver, de natuur, gedurig aan zijne ooren murmelende, ried hem zich te sparen, en hij gehoorzaamde aan deze teedere inblazing. - Fielding maakt op dit stuk aanmerkingen, die strekken om zijnen held te regtvaardigen tegen het verwijt, dat men hem zou kunnen doen, van geenen moed gehad te hebben; een verwijt, dat maar al te geschikt zou zijn om zijnen roem te bevlekken en de grootheid van zijn karakter te verdonkeren. Wanneer, zegt hij, de natuur eenmaal een ontwerp gevormd heeft, zou niets in staat zijn, de volvoering daarvan te beletten. Nu is het zeker, dat er niemand is, die, geboren wordende, niet eene bijzondere bestemming heeft; en de natuur had onzen held oorspronkelijk bestemd tot die noodlottige hoogte, welke voor alle groote mannen het meest gepaste einde is: hetgeen het spreekwoord bevestigt, dat hij, die opgehangen moet worden, nooit verzuipen zal.
Ik onthoud mij van de opgave van alle de wonderbare avonturen van jonathan den Grooten; maar zij, die de nieuwsgierigheid hebben van ze te herlezen, zullen moeite hebben om te beslissen, of hij geen proef gegeven heeft van

{==546==} {>>pagina-aanduiding<<}
een' even groot' genie op zijn klein tooneel, als de onze op den uitgebreiden schouwburg, waar hij zijne verhevene bekwaamheden heeft in werking gebragt.
Een der laatste lotgevallen van wild was eene zoo ontzettende poging van genie en grootheid, dat het te vermoeden is, dat de Fortuin zelve naijverig werd op haar eigen werk. Doch, hetzij uit naijver, hetzij uit onstandvastigheid, hetzij uit eene grilligheid, maar al te gemeen onder de dames, die dikwijls hare gunstelingen ten top van grootheid brengen, eeniglijk ut lapsu graviori ruant, opdat hun val te zwaarder zij, het is zeker, dat zij van toen af aan op eenen kwaadaardigen trek tegen hem begon te denken. Het scheen, dat wild tot dat punt gekomen was, waartoe zich alle de helden van zijne soort verheffen, en welke de Fortuin hun nooit vergund heeft te overschrijden. Men zou er misschien kunnen bijvoegen, dat elke groote man bestemd schijnt om in deze wereld slechts eene zekere mate van boosheid en ongeregtigheid te vervullen; en wanneer deze maat eenmaal overloopt, maakt de Fortuin niet meer werk van eenen held, dan men van eenen zijdeworm maakt, wiens zijde men uitgesponnen heeft: zij houdt dan op, hem de hand te bieden, en laat hem aan zijn ongelukkig lot over.
Men raadt van zelve, hoedanig het glorierijk uiteinde van jonathan den Grooten was; hij verliet de gevangenis van Newgate, om........
Doch wij kunnen de vergelijking nog niet voltooijen.




Iets, over Franerijk.

(Uit het Engelsch. 1814.)

Staatkundig karakter der Fransche natie.

De Franschen schijnen eene gelukkige, vergenoegde natie te zijn, die zich alleenlijk met het tegenwoordig oogenblik bezig houdt, en voor de toekomst onbezorgd is. Hunne houding en wezenstrekken dragen hoegenaamd geene blijken van bekommering, en opgeruimdheid is in hunne harten gevestigd. Zij zijn ten uiterste gezet op vermaken, en vinden hun grootst genoegen in de zamenleving; hunne ijdelheid is echter niet zoo groot, als men wel zou verwachten. De

{==547==} {>>pagina-aanduiding<<}
middelstand is beschaafd en bevattelijk, en zoo wel in staat als genegen, om den reiziger alle berigten mede te deelen, welke de nieuwsgierigheid slechts vorderen kan: de lagere klassen zijn noch lomp, noch onbeschaamd, maar gedienstig en eerbiedig jegens hunne meerderen. Zoo genot van het tegenwoordige, gepaard met onopmerkzaamheid op het verledene en onbezorgdheid voor het toekomende, den naam van waar geluk verdient, dan, buiten twijfel, hebben de Franschen het toppunt der gemetingen bereikt. Dan, uit deze gelukkige zielsgesteldheid vloeit juist een van de grootste hinderpalen voort van hunnen staatkundigen voorspoed. Geheel onverschillig voor staatzaken, worden zij alleen voortgestuwd door den aandrang van het oogenblik, en laten zich dan door hun driftig en opvliegend karakter van het regte spoor wegslepen. Wanneer de vloed ééns dijken en dammen heeft omvergeworpen, is hij, die deszelfs loop te voren regelde, niet meer bestand tegen den stroom, die zoo lang alles met zich voert, tot dat hij, overal tot eene gelijke hoogte geklommen zijnde, zijne kracht verliest, en tot eene volstrekte bewegingloosheid overgaat. Zoo is ook het staatkundig karakter der Fransche natie: nu eens plotseling voortgestuwd door geestdrift, dan weder verloren in koelheid en onverschilligheid. Bij den aanvang der omwentelinge voerde geestdrift hen aan onder de banieren der vrijheid. Naderhand bediende bonaparte zich met voordeel van dien zelfden karaktertrek, en bepaalde deszelfs rigting op den krijgsroem; doch, gedurende het korte tijdperk van de regering der bourbons, heerschte er eene algemeene onverschilligheid. De Franschen, met wie ik mij over staatkunde onderhield, spraken met veel ophef zoo wel van napoleon, als van lodewijk; zij wenschten eenen onafgebroken vrede, maar het scheen hun om het even te zijn, onder welk bestuur zij dien genoten. Wanneer ik dit als den volksgeest
opgeve, zoo geschiedt zulks met uitzondering van den militairen stand, die de duidelijkste blijken gaf van ontevredenheid met het toenmalig bestuur, en wiens gezindheden en zeden aanmerkelijk verschillen van die van het overig gedeelte der natie.

Godsdienst.

Uit het zoo even gezegde kan men genoegzaam opmaken, dat de godsdienst in Frankrijk geenen heerschenden invloed

{==548==} {>>pagina-aanduiding<<}
heeft; en de ondervinding bevestigt dit vermoeden. De winkels zijn alle zondagen geopend; en ieder zet zijne bezigheden of vermaken voort, zonder bijna eenige acht op den sabbat te slaan. Het is waar, de Franschman gaat des ochtends ter kerke, zoo hij den tijd heeft, en des avonds naar den schouwburg; hij buigt zich voor den priester zijner parochie, wanneer hij hem op straat ontmoet, en neemt zijn' hoed af voor de kruisen, die op de groote wegen zijn opgerigt. Hij eet geen vleesch op vrijdag, maar weet zich daarentegen eenen heerlijken maaltijd van soep en visch te verschaffen. Dit gedaan hebbende, gelooft hij als een braaf katholiek gehandeld, en aan alles voldaan te hebben, wat van hem gevorderd wordt. Eenige oude vrouwen, geboren in den tijd, toen het bijgeloof nog zijnen schepter zwaaide, doen belijdenis van hare zonden in den biechtstoel, en ontvangen absolutie van den priester; terwijl andere nederknielen, en hare gebeden voor den een' of anderen geliefden heilig prevelen. De kerken zijn niet talrijk, daar het grootste gedeelte derzelven door de woede der omwentelinge vernield is, en andere niet meer gebruikt worden, en vervallen of tot andere einden bestemd zijn. Te Montreuil, hetwelk vóór de omwenteling met vijf kerken praalde, is er slechts ééne der algemeene verwoesting ontkomen. Zelfs Parijs bezit, naar gelang van deszelfs bevolking, slechts weinige gebouwen voor den openbaren eerdienst. De parochie-priesters genieten eene jaarwedde van het bestuur. - Twee goede gevolgen zijn uit de omwenteling voortgevloeid: het afschaffen der tienden, en de verbanning der monniken. In Parijs duidt men eenige weinige nonnen, die voor de bezorging der hospitalen bestemd zijn; maar van mannen- of vrouwen-kloosters zijn slechts weinige voetsporen meer overig.

Politie.

De politie is in Frankrijk voortreffelijk ingerigt. Men vordert een paspoort van alle reizigers, die door eene zeehaven of srontierstad komen; en, bij gebrek van hetzelve, vergunt men hun niet, hunne reize voort te zetten. Hoewel deze strenge naauwgezetheid als de bron van veel onnoodige moeite kan beschouwd worden, zoo wordt de reiziger inderdaad daardoor slechts weinig belemmerd, indien hij zorg draagt zijn paspoort altijd ter vertooning bij de hand te heb-
{==549==} {>>pagina-aanduiding<<}
ben; terwijl de voordeelen, welke daaruit voor het algemeen voortvloeijen, op het vaste land buiten twijfel onontbeerlijk zijn. Ieder hotel te Calais heeft zijnen commissaris, wiens éénige bezigheid bestaat in een wakend oog te houden op de paspoorten der gasten, en te zorgen dat dezelve behoorlijk ten kantore der politie vertoond en geëndosseerd, en de inkomende regten van de goederen betaald worden. Ook teekent hij de namen der vreemdelingen op in een boek, hetwelk te dien einde in elk hotel gehouden wordt. Door dezelfde oplettendheid voorkomt men veelvuldige straatschenderijen, die ook zeer zeldzaam zijn. Gens d'armes, of bedienden der politie te paard, wel gewapend, patrouilleren langs de openbare wegen, of de straten van Parijs, zoo wel te paard als te voet: zij zijn geplaatst bij alle schouwburgen, of andere publieke plaatsen van vermaak; en zijn overal bij de hand, waar zich gewoonlijk eene groote menigte volks bijeen verzamelt. Het zou nogtans weinig overeenkomen met de gevoelens van een' vrijgeboren Engelschman, om zich door eene militaire wacht in alle zijne vermaken en wandelingen te zien storen (*). - De invordering der inkomende regten is in zeker opzigt beter geregeld dan in Engeland. Daartoe geschikte bedienden zijn, bij nacht zoo wel als bij dag, gereed tot het onderzoeken
der bagage. Niemand, derhalve, is uit dien hoofde genoodzaakt, zich een enkel uur op te houden; terwijl in Engeland de goederen slechts op bepaalde uren kunnen aangegeven worden, hetgeen veelal een aanmerkelijk verwijl en onaangenaamheid veroorzaakt.

Bedelaars.

De bedelaars zijn in Frankrijk ontelbaar, en ongemeen lastig. In Parijs worden zij door de politie in toom gehouden, maar in de provintie-steden omringen geheele zwermen van bedelaars de rijtuigen; de kinderen staan langs de helling der heuvels derzelver aankomst af te wachten, op een' droevigen toon zingende: charité, s'il vous plait! De kloosters waren, vóór derzelver afschaffing, de toevlugt der armen, die nu volstrekt aan zichzelven zijn overgelaten, en geene ande-
{==550==} {>>pagina-aanduiding<<}
re schuilplaats hebben dan de hospitalen, behalve in sommige parochien, waar jaarlijksche inschrijvingen tot ondersteuning der armen geopend worden; maar nergens is er, zoo als in Engeland, [en de Nederlanden] van lands- of stads wege op eene wettige wijze voor gezorgd; hetgeen buiten twijfel eene der redenen is, waarom in de provintie-steden en ten platten lande de armoede en onbeschaamde bedelarij zich overal zoo zeer doen opmerken.

Gewigt van den militairen stand.

Alle hoeken van Parijs zijn opgepropt met krijgslieden; zij schijnen de orde der zamenleving geheel omgekeerd te hebben. De gemeene soldaat, trotsch op zijnen invloed, stapt met eene siere houding langs de straten, en mengt zich in het gezelschap of neemt deel in de gesprekken van zijne meerderen, met al de onbeschaamdheid van eenen woelzieken burger. Men treedt de openbare boekerij binnen, waar 300,000 deelen verzameld zijn, of wandelt door de zalen der Louvre, versierd met de schoonste schilderstukken en standbeelden, den roof der overwonnen natien, berekend om de hoogste aandoeningen der geestdrift op te wekken, en leven en wezenlijkheid bij te zetten aan de smaakvolle denkbeelden, welke het lezen der oude schrijvers bij ons doet geboren worden; men ziet er kunstenaars, die zich bezig houden met het nabootsen dier kunststukken, en men verbeeldt zich bijna in hen de schilders der oudheid herboren te zien; wanneer de begoocheling plotseling verdwijnt, op het gezigt van gemeene soldaten, die er hunne ledige uren doorbrengen. Het Fransch uniform herinnert u, dat gij nog binnen de muren van Parijs zijt.

Beleefdheid der nationa!e garde.

De soldaten zijn, over het algemeen, onbeleefd en misnoegd. Hun voorkomen is woest, hun uitzigt donker, en naauwelijks kan een Engelschman van hen een vriendelijk antwoord verwachten. De nationale garde, evenwel, maakt hier eene uitzondering, zoo als uit het volgend geval genoegzaam blijkt. Gedurende mijn verblijf te Parijs, trad ik, zonder het te bemerken, in een vertrek, waar eenige recruten zich in den wapenhandel oefenden: hier eenigen tijd vertoevende,

{==551==} {>>pagina-aanduiding<<}
sprak een tamboer mij met de uiterste beleefdheid aan: Mijnheer, zeide hij, terwijl hij de hand aan zijne muts bragt, het doet den kommanderenden officier ten uiterste leed, maar, ingeval gij aan niemand hier ter plaatse iets te zeggen hebt, zoo kan hij, behoudens zijnen pligt, u niet toelaten hier langer te vertoeven. - Ik breng dit voorbeeld bij, niet alleen als eene uitzondering op het gedrag der nieuwerwetsche Fransche soldaten, maar zelfs als iets, hetgeen al zeer nabij komt aan de oude Fransche beleefdheid.

Lediggang der Parijzenaren.

Eene van de meest in het oog vallende bijzonderheden van Parijs is het algemeen voorkomen van ledigheid, en het gebrek van die drukte en werkzaamheid, welke zich zoo duidelijk in Londen vertoonen; zoo geheel verschillende is Parijs van de Engelsche hoofdstad. De beschouwer, die het gewoel der beide steden met aandacht gadeslaat, zal opmerken, dat in Londen ieder een bepaald doel schijnt te hebben, hetwelk zijne gedachten bezig houdt, en tot welks bereiking hij zich voortspoedt; terwijl in Parijs juist het tegendeel plaats heeft: de geheele bevolking wandelt daar op haar gemak voort, en schijnt alleen naar tijdverdrijf te zoeken. Het getal van openbare wandelplaatsen, tuinen, schouwburgen, boekerijen, muzeums, biljartkamers, dans- en concert-zalen is dan ook verbazend. Parijs schijnt inderdaad alleen eene plaats van uitspanning, waar het volk niets te doen heeft, en het vermaak in eene bezigheid herschept. In de tuinen van de Tuillerien, in de Elyzeesche velden, in het Palais Royal en de Boulevards vindt men een ontelbaar aantal stoelen, die voor een' halven stuiver [Eng.] het stuk verhuurd worden: de mode wil, dat men twee stoelen te gelijk hure, om op den eenen te zitten en de beenen over den anderen uit te strekken, en zoo ziet men er honderden zitten, op alle uren van den dag.

Vermakelijkheden.

De Parijzenaars brengen slechts een gering gedeelte van den dag in hunne huizen door; gewoonlijk ontbijten zij in een koffijhuis, nemen hun middagmaal bij een' restaurateur of in eene herberg, en gebruiken in eene of andere publieke plaats een glas limonade voor hun souper. Men vindt er derhalve

{==552==} {>>pagina-aanduiding<<}
zeer weinig van hetgeen men gewoonlijk oude Engelsche gastvrijheid noemt. Leven zij zelve niet in hunne huizen, zij kunnen er hunne vrienden niet noodigen. Inderdaad, zij schijnen alleen eenig vermaak te scheppen te midden der menigte. Het is dan ook eene hunner grootste genietingen, om in de verschillende plaatsen, waar men gewoonlijk bijeenkomt, te wandelen of te zitten. Het is den Franschman volslagen onverschillig, of die plaats eene boekerij, dan wel een muzeum, een tuin, of een boulevard is, indien het slechts in de mode zij en drok bezocht worde: zijn éénig oogmerk is, om zich dáár te bevinden, waar hij ook anderen aantreft. Hij is een gezellig dier, en kan de zamenleving niet ontberen: hem tot afzondering en eenzaamheid te veroordeelen, zou ongetwijfeld de grootste straf voor eenen Franschman zijn. Daar de Franschen vol zijn van geest en levendigheid, trachten zij naar iets, dat op hetzelfde oogenblik hunne aandacht bezig houdt en hunne leden oefent. Van hier, dat dansen hun geliefd vermaak is. In Frankrijk danst iedereen; de schoenjood beweegt zich met geen minder bevalligheid dan een graaf of hertog, en verstaat en volvoert misschien even zoo juist en aardig al de passen van een cotillon of wals. Den zondag-avond viert elk dorp ten platten lande door eenen dans in het veld of onder het geboomte; daar deze avonden in Frankrijk voor heilige dagen gerekend, en als zoodanig in de hoogste vermakelijkheden gesleten worden. Ook het spel is zeer gezocht. De biljartkamers en speelhuizen in Parijs zijn ontelbaar. Een koffijhuis zonder biljart wordt als onvolkomen beschouwd, en verscheidene hebben er twee of drie. Het Palais Royal vooral bevat eene menigte dergelijke vertrekken.

Spotzucht.

Ik moet hier, tot eer der Fransche natie, opmerken, dat zij nog zoo veel van hare oude beleefdheid heeft overgehouden, als genoeg is om te verhinderen, dat men de vreemdelingen bespot. Al de rangen der maatschappij wachten zich daar stiptelijk voor; en niets is eenen Franschman onaangenamer, dan dat een vreemdeling zich verbeeldt het voorwerp zijner spotternij te zijn.


{==553==} {>>pagina-aanduiding<<}

De Fransche vrouwen.

De Fransche vrouwen kunnen, over het algemeen, het oog van eenen Engelschman niet behagen, die aan de bevallige, innemende wezenstrekken en de fraaije, losse houding der vrouwen zijns lands gewoon is. De Fransche dames zijn meestal kort en gedrongen, met breede schouders; hare wezenstrekken zijn geenszins belangwekkend; zij hebben echter schoone oogen, en bezitten eene soort van vuur en levendigheid. Doch men vindt er die netheid en zuiverheid van kleeding niet, welke de Engelsche vrouwen onderscheidt. De begrippen omtrent de welvoegelijkheid zijn zoo zeer onderscheiden als de natien zelve. In Parijs bezoeken fatsoenlijke vrouwen de koffijhuizen, en dat meermalen zonder door een' heer verzeld te zijn. Dit komt eenen Engelschman ten hoogste onvoegzaam voor: echter is het misschien, in het afgetrokkene beschouwd, zoo ongepast niet, (vooral, daar de gewoonte des lands, die altijd eenen grooten invloed op de zeden heeft, zulks ééns heeft goedgekeurd) en draagt, bovendien, misschien niet weinig tot de algemeenere verspreiding van beschaafde zeden en manieren bij.

Deboon.

(Vervolg en slot van bl. 502.)

Zoo vertelde de Overste-Luitenant; maar ik hoorde niets meer. Alles draaide met mij in eenen kring rond; voor mijne ooren was het een bruisen en suizen, als van de zee. Slechts bij tusschenpoozen klonk mij nog de naam josephine.
Intusschen werd aangediend, dat de wagen van den Overste Luitenant voor was. Volstrekt niet! riep de Justitieraad: ik laat u in den nacht niet gaan.
Ho! sprak de Overste-Luitenant, het is een aangename nacht, en heerlijke maneschijn daarenboven.
Men diende mijn rijtuig aan. Ik stond op, ging tot den Overste-Luitenant, nam hem bij de hand, en zeide: Gij heet van tarnau?
Hij boog zich toestemmend.
Ik bid u, breng dezen nacht bij mij door! zeide ik; er is

{==554==} {>>pagina-aanduiding<<}
veel aan gelegen. Gij moogt niet voort. Ik heb met u iets belangrijks te spreken. - Ik zeide dat zoo ernstig, ik mogt zeggen bewusteloos daarheen, en daarbij sidderde ik zoodanig, dat de oude niet wist, wat hij van mij maken zou. In spijt daarvan, bleef hij standvastig. Hij wilde terug. Zijne halsstarrigheid bragt mij bijkans tot vertwijfeling.
Kom! zeide ik, greep hem bij de hand, en trok hem met geweld ter zijde, alwaar ik het snoer uit de borst haalde en hem de boon voorhield: ziet gij - niet slechts spelingen der natuur - spelingen des noodlots! - ook ik draag de boon!
De oude Heer spalkte de oogen wijd open, beschouwde mijn kleinood, schudde het hoofd, en zeide eindelijk: Met zulken talisman kan men na mijn' dood nog mijn' geest bezweren. Ik blijf, en rijd met u, werwaarts gij wilt.
Hij ging met den Justitieraad, om zijnen wagen af te zeggen. Dan, dewijl ik hem toch een weinig verdacht voorgekomen was, nam hij berigten omtrent mij in. De Justitieraad was beleefd genoeg, hem van mij alles goeds en fraais te zeggen. Ik merkte dat, als zij weer binnen kwamen. De oude Heer was zoo vriendelijk en welgeluimd, als voorheen. Hij reikte mij een glas punch, en riep: Alzoo de boonen zullen leven! Let wel, en waarop zij duiden! - Wij klonken. Het leven keerde weer in mij terug.
Alzoo, gij zijt de Heer van walter? hief hij, na eene tusschenpoos, weder aan.
Alleen walter slechtweg.
En waart ongeveer voor een jaar te Weenen?
Daar was ik, antwoordde ik, (en het werd mij, als verkeerde mijn wezen in eene vuurvlam.)
Zoo, zoo! zeide hij: mijne schoonzuster heeft mij veel van u verteld. Gij hadt met haar hetzelfde logement betrokken. Gij hebt veel opmerkzaamheid voor de goede Dame gehad - daarvoor zal zij u nog mondeling danken.
Thans werd het gesprek weer algemeener, tot alles om te scheiden opbrak. De Overste-Luitenant reed met mij naar huis. Ik bragt hem terstond in de voor hem bestemde kamer.
En nu? vroeg hij: ik ben u tot hiertoe gehoorzaam geweest. Wat hebt gij voor gewigtigs met mij voor?
Ik begon van Weenen, van de tante, van josephine. -
Dat weet ik alles! riep hij: maar wat duivel, hoe hangt dat met de boon zamen, die gij mij liet zien?

{==555==} {>>pagina-aanduiding<<}

Nu leide ik algemeene biecht af.
Dat weet ik alles! riep hij wederom: maar de boon, de boon!
Nu vertelde ik hem de tweede reis naar Weenen.
Hij lachte overluid, en sloot mij vriendelijk in de armen. - Nu niets meer! Morgen spreken wij verder. Want, gij begrijpt wel, ik heb daarbij niets te zeggen. Wat wilt gij van mij? - Morgen rijdt gij met mij naar het landgoed. Daar zult gij josephine zien, daar zult gij mijne sophie leeren kennen.
Wij scheidden; ik ging te bed, maar slapen kon ik niet, als in koortsachtig droomen.

Mijnheer walter, thans rond voor den dag met de waarheid! zeide de Heer van tarnau den volgenden morgen aan het ontbijt. Ik weet, gij zijt een rijk man; ik zie, gij zijt een jong man, voor wien de meisjes juist niet uit schrik in het klooster loopen; ik hoor, gij zijt een fiksch man, dien al de wereld hoogacht; ik verneem nu van u, gij zijt een verliefd man. Maar dat te zamen genomen, Mijnheer, weegt nog niet zwaar genoeg, om....
Mij ontbreekt het diploma van adeldom, viel ik hem in de rede.
Neen, Mijnheer! Waar geest en hart den Gods-adel hebben, daar is de menschen-adel per slot ligt te ontberen. Ik was ook slechts gemeen edelman, en Gravin sophie beminde mij evenwel.
Wat ontbreekt mij? vroeg ik.
Dat zeg ik u thans, let wel! wijl het morgen is. Des avonds, wanneer de mensch door den last en de moeite des ganschen dags gedrukt, en de sterkste man zwakker, de grootste iets kleiner geworden is, des avonds moet men niemand eenen stroohalm op den schouder leggen. Alzoo rond gesproken; met uwe boon dáár is het wat anders, dan het met de mijne was. De mijne was het werk der Voorzienigheid; eerst een steen der ergernis; dan een hoeksteen en grondpilaar van getrouwe liefde; daarna eene wereld, die zich tusschen twee eens vereenigde harten wierp; en ten laatste het kompas, dat ons weder bijeen voerde. Uwe liefde is enkel spel der phantasie. Ik leefde voor sophie sedert het oogenblik,

{==556==} {>>pagina-aanduiding<<}
dat ik haar zag; gij kwaamt eerst een goed jaar daarna op den inval, josephine te beminnen. Gij begrijpt, daartegen laat zich niets inbrengen. Gij zult van uwen droom herstellen, wanneer gij mijne dochter ziet, en de Hemelsche uwer inbeeldingen in een zeer natuurlijk, aardsch meisje herschept. Eindelijk, let wel! en tasten wij, zonder meer, in het front aan: josephine bemint u niet.
Dat is hard! zuchtte ik: maar zijt gij daarvan verzekerd?
Wij rijden van daag naar mijn landgoed; daar zult gij u overtuigen. Wat ik van u en uw verblijf in Weenen weet, heb ik van mijne schoonzuster, niet van mijne dochter, die zich wel naauwelijks mag herinneren, hoe gij heet. - Nog meer, wij hebben eenen gevaarlijken nabuur, den jongen Graaf van holten. Hij bezoekt ons dikwijls; josephine ziet hem gaarne. Ik betrapte haar meermalen, daar hare blikken minuten lang met welgevallen op hem rustten; en wanneer zij mijn bespieden merkte, werd zij vuurrood, en huppelde lagchend en zingend heen.
Indien het zoo is, Heer Overste-Luitenant, zeide ik na eene lange pauze, gedurende welke ik mij te vatten poogde; indien het zoo is, rijde ik niet met u. Het is beter voor mij, uwe dochter nooit weer te zien.
Dat hebt gij mis. Uwe rust is mij lief. Gij moet haar zien, om uwe verbeelding te regt te brengen, en volkomen te genezen.
Na lang voor en tegen, zette ik mij naast hem in den wagen. Inderdaad bespeurde ik wel, de phantasie kon mij een' trek gespeeld hebben. Zoo lang ik in mijne liefdedroomen alleen leefde, werd ik met mijn Ideaal zoo innig vertrouwd, doste ik josephine met zoo schitterende bevalligheden uit, dichtte haar - want het deed mijner dweeperije goed - zoodanige stille, teedere, trouwe wederliefde toe, dat ik eerst nu, daar ik voor de eerste maal met een' derden persoon over mijne hartsaangelegenheid woorden wisselde, bemerkte, dat de helft mijner geschiedenis door mijzelven was uitgevonden. Zoo lang eene gedachte of eene gewaarwording niet uitgesproken is, kennen wij derzelver gedaante niet. Eerst het hulsel des woords geeft aan de voorstellingen bestemdheid en wezen, scheidt den droom van de waarheid, en stelt den geest in de gelegenheid, over zichzelven, als over van hem verschillende, vreemde wezens, te oordeelen.

{==557==} {>>pagina-aanduiding<<}

Het was een schoone Junij-morgen, toen wij naar het Tarnausche goed reden, en - waarover ik zelf verbaasd stond - mijn gemoed zoo helder en gerust, als het sedert een jaar niet geweest was. Mijne eenvoudige, wellevende betrekkingen tot josephine en hare tante, gedurende mijn eerste verblijf te Weenen, stonden nu zoo klaar voor mijne herinnering, dat ik zelf niet begrijpen kon, hoe ik nog gisteren, en sedert dagen en maanden, daaruit eenen koortsachtigen roes gemaakt had. Ja, het ergste was, ik erkende thans, dat ik josephine in Weenen volstrekt niet bemind had; dat ik haar ook thans niet beminde, hoezeer ik haar zeer beminnenswaardig zou kunnen vinden.
De wagen hield voor een eenvoudig landhuis stil. De bedienden sprongen toe. De Overste-Luitenant geleidde mij in eene kamer, waar ons een paar bedaagde Dames vriendelijk tegentraden.
Hij noemde haar mijnen naam; vervolgens, terwijl hij de oudste der vrouwen in zijnen arm nam, zeide hij: En dit is mijne sophie!
Ik boog mij vol eerbied voor de zestigjarige Matrone, welke mij door de vertelling van gisteren zoo belangrijk geworden was. Ach! zuchtte ik stil in het hart, wat zijn jeugd en schoonheid!
Bijna had ik moeten gelooven, dat de wereldkennende Veteraan mij den inhoud van den zucht uit de oogen gelezen had. Hij drukte de hand zijner gade kussend aan den mond, en zeide met een lachje: Niet waar, vriend? wanneer men de oude Heeren en Dames zoo ziet, men kan zich bijna niet overreden, dat zij ook eenmaal jong geweest zijn; en ziet men de Jonkvrouw in al de frischheid van haren bloei, men zou willen wedden, dat zij nooit rimpels en grijs haar kan krijgen!
Josephine's tante herkende mij zoo goed, als ik haar. Zij zeide mij veel verpligtends; wij plaatsten ons rondom de tafel; wij ontbeten, tot gezelschap voor de Dames, andermaal.
En waar steekt josephine? vraagde de oude: zij zal zich verheugen, hare Weener bekendschap te mogen hernieuwen.
Zij is met Graaf holten den tuin in. Daar zijn nog aurikula's te begieten, eer de zou te hoog rijst, antwoordde de

{==558==} {>>pagina-aanduiding<<}
tante; en ik kreeg eene kleine rilling. Alle mijne gouden droomen waren daarheen! - Nogtans herstelde ik mij spoedig. Ik had hier nooit aanspraken gehad; ik had geene te verliezen. Ik begon bijkans, mij over de dwaasheden van mijn hart en de geniesprongen mijner phantasie te schamen. Ik werd opgeruimd, stemde in den vrijen, vrolijken toon van het gezelschap, en vertelde de tante zelfs, hoe ik haar, bij mijn tweede verblijf in Weenen, zoo pijnlijk gemist had.
Gedurende het gesprek trad een jong man, van edele uitwendige gestalte, in de kamer. Zijn gezigt was bleek, zijn oog doodsch en donker; in zijne houding lag iets onnatuurlijks, verstoords.
Genadige vrouwen, zeide hij haastig en eentoonig, even of hij de aanspraak van buiten geleerd had: vergunt mij, dat ik afscheid van u neem. Ik ga van daag op reis naar de Residentie. Ik heb - ik ben - ik zal welligt eenigen tijd afwezig zijn. Het is eene verre reis, welligt. -
De Overste-Luitenant had het hoofd naar hem toe gedraaid, en zag hem onbewegelijk aan.
Wat gaat u aan, Graaf holten? riep hij: gij ziet er uit als iemand, die een' moord begaan heeft.
Neen, antwoordde, met een gedwongen glimlach, de jonge man: als iemand, aan wien een moord begaan is.
Daarmede kuste hij de Dames de hand, omhelsde den Overste-Luitenant, en vloog de deur weer uit, zonder een woord meer te zeggen. De Overste-Luitenant hem gezwind na.
De Dames waren in bittere verlegenheid. Ik vernam, dat deze jonge man de Graaf holten uit de nabuurschap was; gisteren avond, gelijk dikwijls geschiedde, te bezoek gekomen; nog voor eenige uren zeer vergenoegd geweest, en nu zichzelven niet meer gelijkende.
Wat is hem bejegend? vroegen de vrouwen den Overste-Luitenant, als hij na geruimen tijd weer terugkwam.
De oude was ernstig, schudde het hoofd, lachte eindelijk zijne sophie toe, en zeide: Vraag het josephine.
Zou zij hem beleedigd hebben? vroeg de tante nieuwsgierig en beschroomd.
Zoo als men het neemt, antwoordde hij: het is eene lange geschiedenis; maar de Graaf gaf ze mij in twee, drie woorden: ‘Ik beminde, en werd niet weer-bemind.’
Ondertusschen ging de deur open, en de Freule van tar-
{==559==} {>>pagina-aanduiding<<}
nau trad binnen. Zij was het! en minnenswaardiger, schooner, dan ik ze te Weenen, aanvalliger, dan ik ze in mijne droomen gezien had. Ik stond op, wilde haar te gemoer - maar mijne knien knikten; ik was als vastgétooverd - ik stamelde onzamenhangende woorden - ik was de zaligste en ellendigste aller stervelingen.
Hoog gekleurd stond josephine in de deur, staarde mij aan als eene geestverschijning, en trad vervolgens, spoedig van hare verrassing eenigzins bekomen, glimlagchend tot aan de tafel vooruit. Na de eerste gewisselde begroetingen, was het raadsel onzes onverwachten bijeenzijns opgelost. Ik verhaalde, dat ik eerst gisteren van haar hierzijn vernomen had; zij, dat haar vader de Moravische goederen, om onaangename familiezaken, verkocht, en zich hier, in het bevalligste landschap der wereld, neergezet had.
Ach, tante, lieve tante! riep zij, terwijl zij de hand der tante tusschen hare beiden sloot en aan hare borst drukte, en mij met blikken monsterde, uit welken de vreugde ondubbezlzinnig straalde: heb ik het u niet gezegd? heb ik geen regt gehad?
De goede tante wierp, zacht lagchend, een' zwijgen vorderenden blik op josephine. De moeder sloeg de oogen neder, om eene zekere verwarring te verbergen. De oude man nam, met uitvorschenden blik, de eene na de andere waar, stond op, en fluisterde mij half luide in het oor: Mijnheer walter, het begint mij voor te komen, dat gij uwe boon toch op de regte plaats gevonden hebt! - Maar gij, josephine, wat hebt gij met den Graaf uitstaan gehad, dat hij zoo in een' storm heengegaan is?
Josephine antwoordde ontwijkend. - Allen stonden op. Men ging in den tuin. De Overste-Luitenant toonde mij zijnen aankoop, zijne gebouwen, weiden, bouwianden, stallen, schuren, gedurende dat de Dames in het Paveljoen in levendig gesprek waren. Na een voor mij vervelend uur, kwamen wij van de huishoudkundige reis bij haar terug. Nu werd de oude Heer ter zijde genomen, en josephine mij tot geleide gegeven.
Ik nam voor, jegens josephine zeer achterlijk en koel te zijn ach! ik vreesde het lot van Graaf holten. Wij spraken van onze kennis in Weenen, van onze gesprekken, rijtoertjes en kleine avonturen aldaar. Ach! riep josephi-
{==560==} {>>pagina-aanduiding<<}
ne, zoo gij wist, wat ik uwenthalve geleden heb, daar ge zoo plotseling van ons gerukt werdt. Waarlijk, sedert is geen ..... Ja, wij hebben nog dikwijls van u gesproken.
Nu - hoe had ik anders kunnen? - nu vertelde ook ik mijne lotgevallen, mijne tweede reis naar Weenen, mijn logeren op hare kamers - en steeds zachter, steeds schuwer de vondst der boon - mijne terugkomst in de vaderstad - de geschiedenis des vorigen avonds. Vervolgens zweeg ik. Op te zien, waagde ik niet. Ik woelde met den voet in het zand. Josephine's zwijgen duurde lang.
Eindelijk kwam het mij voor, of ik snikken hoorde. Ik op. Zij had haar gezigt in den zakdoek verstoken. - Met sidderende houding vroeg ik: Om 's Hemels wil, Freule! was u mijne opregtheid onaangenaam?
Zij liet den zakdoek vallen, en zag mij met beschreide oogen lagchend aan. Is dat alles waarheid? vroeg zij, na eene pauze. Ik rukte het snoer met de boon van mijn' hals, en hield ze haar toe met de woorden: Deze getuigt voor mij!
Zij nam het snoer, als uit nieuwsgierigheid, om het gouden beslag te beschouwen. Zij weende heftiger. Nu leunde zij op mijnen arm, leide haar voorhoofd op mijn' schouder, en zeide: Ik eerbiedig eene Voorzienigheid, walter!
Nu sloot ik mijne armen om het hemelsche schepsel, en riep: o, Kon ik thans sterven! - Zij zag verschrikt tot mij op. Wij wisselden zwijgend den eersten kus.
De stemmen der aannaderenden, tusschen het bosschaadje van den kleinen Engelschen aanleg, waarschuwden ons, hun tegen te gaan. Josephine had nog het snoer met de boon in de hand, als wij voor hare ouders stonden. De Overste-Luitenant zag het, en lachte overluid. Josephine verborg haar schoon gelaat in de borst der teedere moeder.... Doch waartoe meerdere woorden? Gij weet, dat josephine mijne gade is; ik wilde u immers slechts den roman mijner liefde vertellen.







{==561==} {>>pagina-aanduiding<<}

Bij de intrede en het verblijf van Willem Frederik George Lodewijk, erfprins van Oranje-Nassau, binnen Amsterdam, op den 30 en 31 augustus 1815.


Welkom, welkom, jeugdig Heid! 
Welkom binnen Amstels muren, 
Die, in 't bloedig oorlogsveld, 
Heldenmoed wist aan te vuren; 
Die, het slagzwaard in de hand, 
Streedt voor 't lieve Vaderland! 
 
De algemeene welkomgroet 
Wordt door duizend duizend tongen, 
Telg uit Neêrlands heldenbloed! 
U vol geestdrift toegezongen. 
Liefde en eerbied zij de kroon, 
Door ons hart u aangeboôn. 
 
Hebt gij, siere Heldenzoon! 
Voor het Vaderland gevochten, 
Liefde en eerbied is de kroon, 
Door een dankbaar Volk gevlochten, 
Die mijn hart, ook in dit lied, 
U, als overwinnaar, biedt. 
 
Mogt het barnen van den nood 
D'ouden heldenmoed ontgloeijen, 
(Schoon des vijands moordend lood 
't Bloed uit de eerewond deed vloeijen) 
In den hagchelijksten stond, 
Voor den vaderlandschen grond? 
 
Ja - 's Lands welzijn spoorde u aan. 
Quatre-bras! gij kunt getuigen, 
Hoe de trotsche Corsicaan 
Moest voor onze wapens buigen; 
Hoe oranje's dapp're Held 
't Roofgediert' heeft neêrgeveld. 

{==562==} {>>pagina-aanduiding<<}

Zou een Land met zulk een' Vorst 
Zich niet hoogst gelukkig noemen? 
Niet, met eene ontgloeide borst, 
Op het hooge voorregt roemen, 
Dat, na jaren bang verdriet, 
Zich weêr opdoet in 't verschiet? 
 
o! Die wond voor 't vaderland, 
Wij gevoelen ook haar smarte - 
Maar zij snoert aan vasten band 
Aller welgezinden harte: 
Niets op aarde, wat gebeur', 
Dat zoo hecht een' band verscheur'! 
 
't Erf, met eigen bloed betaald, 
Vrijgekocht van slaafsche boeijen, 
Uit des Dwing'lands klaauw gehaald, 
Zal met schooner luister bloeijen, 
Dan hier ooit voorheen bestond - 
Dierb're vaderlandsche grond! 
 
Uit uw' boezem brengt gij voort 
Groote mannen, ed'le zielen, 
Helden van het echte soort, 
Die niet voor den Dwing'land knielen: 
Wien hij ooit versagen kon, 
Willem streed en overwon! 
 
Mogt dien moed, mogt zoo veel dengd 
's Hemels hooge gunst bekroonen! 
Mogt een leven, vol van vreugd, 
Zulke groote daden loonen! 
En zij 't Koninklijk Geslacht 
Liefde en eerbied toegebragt! 
 
Welkom, welkom, jeugdig Held! 
Welkom binnen Amstels muren, 
Die, in 't bloedig oorlogsveld, 
Heldenmoed wist aan te vuren; 
Die, het slagzwaard in de hand, 
Streedt voor 't lieve Vaderland! 

{==563==} {>>pagina-aanduiding<<}

Wérd, naar Rome's grijze wet, 
Hem een eerekrans geheiligd, 
Die één burger slechts gered, 
En hem 't leven had beveiligd; 
Hier, hier zij, uw deugd ten loon, 
't Vaderland die gloriekroon! 
 
c. sepp, jansz. 


De dief van Corbien.

Men vindt in de kronijk der Abdy van Corbiën, in Duitschland, opgeteekend, dat een Abt van dit klooster, gereed zijnde om zijne handen te wasschen, een' kostbaren ring op eene bij hem staande tafel nederleide. Na zich gereinigd te hebben, keerde hij zich om, en wilde zijn' ring opnemen en aan den vinger steken: doch, Hemel! het kleinood was verloren, onherstelbaar verloren. Vergeefs was het, dat men in alle hoeken en gaten het zocht en herzocht; vergeefs, dat men overal rondzag, zoo wel waar men het niet, als waar men het al zoude hebben kunnen vinden. Geen monnik was er, die aan het onderzoek geen deel nam; alle de kloostervaders, goeden zoo wel als kwaden, waren door dezelfde verbazing getroffen. De schuldige, wie hij ook wezen mogt, had zijn' diefstal zeer behendig weten te plegen, en niet min kunstig te verbergen. Wat nu te doen? Daar alle overige middelen niet hielpen, besloot de vrome Abt ten laatste, tot den ban zijne toevlugt te nemen. Alle de donders der kerke rolden met vreesselijk geklater over het hoofd van den schuldigen verworpeling, wiens heiligschennis den bestuurder des kloosters zoo veel onrust en moeite verwekt had. Helaas! de vloek viel met alle zijne kracht neder op het hoofd eens ouden bewoners der Abdije, een persoon van statig uitzigt, altijd in het zwart gekleed, op wiens gelaat men geen' glimlach bespeurde, de nederigste der kloosterlingen, altijd even destig, ingetogen, altijd even spaarzaam in het spreken; op hem, die het onbepaaldst vertrouwen van den Abt genoot, die hem altijd volgde; in één woord, op zijnen gunsteling, de tamme raaf. Helaas! hij gevoelde het geweld des banbliksems; hij werd door kwijning overvallen: zijne zwak-
{==564==} {>>pagina-aanduiding<<}
heid was van dag tot dag meer zigtbaar. Wanneer de morgen aanbrak, zat hij daar met treurig nederhangende vleugelen. Wanneer de schaduwen van den nacht zich verspreidden, gaf zijn nederzinkend hoofd alle teekenen van de diepste zwaarmoedigheid: hij waagde het niet meer, dat
schuldig hoofd op te heffen. Deze plotselinge verandering bragt elk tot nadenken. Waarom het nest niet onderzocht? Na lang overleg, zeide de Abt eindelijk: Het moet en het zal geschieden. En ziedaar, juist aan den ingang van het nest, aan de binnenzijde, vond men het kostbaar kleinood, den ring van den Abt! Eenen anderen vogel zou men misschien in zijne verkeerdheid hebben laten omkomen; - maar, de raaf was een oude gunsteling: jaren lang had hij de monniken in hunne wandelingen door het klooster verzeld, en, wanneer zij hem toespraken, op zijne wijze hen beleefdelijk gegroet. Men had zelfs opgemerkt, dat hij zijn gekras met buitengewone kracht had doen hooren op den dag der aanstelling van den waardigen Abt, toen de keuken met gebraden vleesch opgevuld was, en ieder goede siere hield. Ook pleitten medelijden en menschelijkheid voor den ongelukkigen. De kok waagde het, half verstaanbaar, half fluisterend, eenige woorden tot den Abt te zeggen, wiens gelaat op het hooren van het woord mirakel begon op te helderen. De ban werd diensvolgens met algemeene stemmen opgeheven. Van dit oogenblik af herleefde de bezwijkende boeteling; hij herkreeg zijne gewone vrolijkheid; hij huppelde en vloog om den kok, de keuken, de binnenplaats, om den Abt en de monniken; ja, hij werd eindelijk zoo dartel, zoo vrolijk, dat alle de steden in de nabuurschap der Abdije wekelijks door hare inwoners als verlaten werden, zulk een leger van pelgrims stroomde van alle zijden naar het klooster, om de raaf te zien, die door den ban eens in eene schaduw verkeerd, en nu weder tot eene zelfstandigheid geworden was. Ook werd de heilige Abt met verhoogden eerbied beschouwd, uit vrees voor zijne onweerstaanbare magt, ten blijke waarvan hij steeds den ring aan zijnen vinger droeg, denzelfden ring, die verloren geraakt, maar ook op eene zoo zeldzame wijze herkregen was, dat zulks als een mirakel in de jaarboeken der Abdije werd opgeteekend.


{==565==} {>>pagina-aanduiding<<}

Mengelwerk.

Beroep op het hart, ten aanzien der Afrikaansche slavernij.

De mate der jammeren van zoo velen is vol. Het geschrei der verdrukte menschheid rijst uit het stof; want de ijzeren hand der dwingelandij is langen tijd zwaar geweest. Gij, die rust onder de liefelijke schaduwen des vredes, - gij, wier regten en eigendommen geenen aanval vreezen, - gij, wier nachten van zachte sluimering ongestoord zijn, wier dagen in het genot der huwelijksliefde worden gesleten, en wier kinderen opwassen onder het toegevend bestuur van ouderlijke teederheid, vergeet voor een oogenblik de zachte koets, de weelderige tafel, het schitterend rijtuig, de kostbare kleederdragt, de verrukkende tooneelen en betooverende vermaken, die u omringen, en overweegt, hoevelen uwer arme broederen gebukt gaan onder den zwaren arbeid, die dezelven aanschaft! Gij geniet de uitgelezenste vruchten der aarde, en zij worden slechts als lastbeesten beschouwd. Zij hebben kinderen, als gij, en zijn aan dezelfde aandoeningen onderworpen.
De arme Afrikaan rust in de armen van den zoeten slaap, onder den boom, die door zijnen vader tot eene beschaduwing was geplant. Zijne kleine kinderen spelen aan zijnen hals, daar hij nederligt op het strooijen rustbed. Hij ontwaakt, glimlacht om hunne sprongen, en de huisvaders uit de vallei komen, om met hunne vertellingen van vroeger jaren de knapen en meisjes te vermaken, die zich tot het feest verzamelen. De rijst is gereed, de vruchten zijn vergaard, en de palmwijn vloeit voor de welkome gasten. Het jubelend geschreeuw klinkt luide in het geheiligde Fetischbosch: de zangen rijzen, en de dans begint. Hunne feestvreugde duurt voort, en, daar onschuld en deugd

{==566==} {>>pagina-aanduiding<<}
het gebied voeren, keurt haar het open oog des Hemels goed. - Eene wolk rijst in het Westen. De aantogt van den wervelwind is niet sneller, dan deszelfs voortgang. De vlammen slaan op uit de omringende dorpen, en de kreten der stervende slagtoffers zijn welhaast de éénige muzijk der bosschen. Kan het geblaat des lams het medelijden van den wolf opwekken? Neen. Even weinig vermag het geschrei van het teeder wichtje de hand te keeren van den barbaarschen roover. De bedroefde moeder wordt van haar kind gescheurd; want de beschermende hand des vaders ligt in het stof ter neer geveld. De broeder kan met den broeder zijne tranen niet vermengen, noch zelfs hem vaarwel zeggen; want zij worden voor altijd gescheiden. De dochter kan niet meer gelukkig zijn in de liefde harer ouderen, in de vriendschap harer gespelen van den vorigen morgen; want één zwarte nacht heeft hen allen gescheiden. Het gejammer der vrouwen vermengt zich met het afschuwelijkst getier in den middernacht. De zuchten der mans worden teffens met het gerammel der ketenen gehoord. Waar is nu het gezang der vreugde? Waar is nu de zachte liefdesvertelling? De vallei van morni is nu de vallei des doods geworden. De heilige bosschen zijn in schuilplaatsen der ellende veranderd. De zuchtende optogt is begonnen. Weken slijt men, waar de beek der woestijne is opgedroogd, het heete zand schroeit, en het koeltje vergeet te waaijen. De teere jonge lieden zinken neer; de armen des doods omvatten hen. De donkere gevangenissen der schepen openen zich: de zware ketenen rammelen; zij klinken, als 't ware, op de maat der menschelijke ellende. De vijand der aarde is opgestaan: hij wandelt in het duister over het dek. De rollende zee schokt de bezwaarde harten: diep zuchtende, ontvlugten de geesten. Gelukkige zielen! voor u stierf de Heiland der wereld. De zuchten van een honderdtal mans, het gekerm van honderd vrouwen, het geschrei van even zoo vele
jeugdige slagtoffers smelten te zamen. Hunne tranen mengen zich met

{==567==} {>>pagina-aanduiding<<}
de golf, die overstort. Stilte heerscht, en de doode ligchamen worden geworpen voor de waakzame haaijen, wier verslindende kaken, tot zwelgens toe, vergast worden op het vleesch der menschen. - De markten zijn vol slaven. De mannen des bloeds en der verdrukking bevinden zich daar; hun steenen hart beschouwt ze als lastbeesten.
Het vloekvonnis van Afrika's kinderen is bepaald; hun lot is, verschrikkelijke slavernij. o Christendom! gij, welks zachte Stichter der wereld zelfverzaking leerde, en stierf om de menschen te verlossen en te zegenen, kunnen uwe belijders hunne broederen boeijen en vernielen? De naam van Christen is den Negers en den Indianen tot eene verfoeijing geworden. Christus heeft zijnen naam verworpen gezien: de zaak is openbaar voor hem; want zijn oog gaat over alle vleesch.
Kom gij, vreedzame ziel, in mijnen tuin, in het land der slavernij: het is eene afzondering, welgepast voor eenen nadenkenden geest. De hooge bergen rondom beschutten haar tegen den storm, en het hangend woud praalt in te zachter schoonheid door hunne schaduw. Zie het prieel, waarin ik mijne vrienden noodig. Het werd aangelegd door den getrouwen grijsaard, die mijnen tuin bewaakt. Het murmelend beekje, dat langs de vallei loopt, vergeet zelden te stroomen, en, van de rots afstortende, schittert het in de zonnestralen. Op die rots zit de nachtuil. Luister! De tortelduiven kirren, en de zachte toonen van de boschlievende lijster worden nog gehoord. De zon verguldt de wolken: en hoe rijk zijn de warme tinten der bergen! De avondster glinstert reeds, en de zwarte vlerk des nachts verspreidt zich uit het Westen. Zie dien armen slaaf de hoogte beklimmen onder een' zwaren last. Hij fluit; want de zon gaat onder, en de tijd der ruste is nabij. ‘Hij fluit; dus is hij gelukkig.’ Neen. dikwijls wandelt hij peinzende op dien heuvel, en nu en dan zet hij zijnen last neder op dien ouden boom-
{==568==} {>>pagina-aanduiding<<}
stam, zeggende: ‘Hoor, o Zon! gij, wier vrolijke stralen dikwijls mijne ziele hebben verkwikt, gij zinkt nu achter de wereld. Wanneer gij opkomt, zult gij mijn land zien; gij zult mijne vrouw en kinderen zien. Hebben zij broodgebrek? Misschien betreuren zij den dood van morni. Hij is verre weg; en voor hen, en voor zichzelven, is morni dood. Waar woont gij, o Zon! en waar is uw bedde? Wanneer gij des morgens uwen eersten blik slaat op mijn vaderland, zullen de jongelingen opstaan met gejuich der vreugde om hunne bogen te spannen; maar - ik ben hier. Als mijne vrouw opstaat, zal het dagwerk zwaar zijn; want - morni is hier. En wie zal mijne arme kinderen helpen? Hunne handjes zijn nog zwak. De ieeuw snelt door het woud; hij is vrij, en zijne jongen dartelen, beschermd door zijne kracht: maar - waar is
de arm van morni? Zijne kinderen schreijen hulpeloos. Zij weigeren thans den wijn zijner palmen te proeven. Zij zien naar zijnen nap: en de deelgenoote zijner gelukkige dagen treurt; want morni is dood voor haar. Hij dwaalt eenzaam op den berg, verre van haar: hij drinkt uit het beekje; maar gij, o Zon! drinkt het overige. Voer het met den morgen naar de verblijven mijner kinderen, en behoed hen voor de ellende van morni! Wanneer zij zich ter ruste begeven, laten hunne sluimeringen zoet zijn, en laat hen niet van morni droomen; want morni zal hen niet meer zien. Als ik des morgens opsta tot den arbeid des dags, zoo wek hen niet; het is te vroeg. Gij daalt vast, o Zon! en de doodzang des nachts wordt thans gehoord in het huis van morni's vrouwe. Hij is hier op den somberen berg, en moet naar zijne eenzame hut. Wie zal hem daar ontvangen? Waar is zijne vrouw? Waar zijn zijne kinderen? - Zijne vrouw verwelkomt hem niet; zijne kinderen vertellen hem hunne vermakelijke sprookjes niet. De geest des zwijgens waart door zijne hut. Zijn getrouwe hond waakt aan zijne deur: arm beest! gij bemint mij, en uw meester bemint u: maar, waar is nu

{==569==} {>>pagina-aanduiding<<}
zijn vermaak? Hij zal zijn huisgezin niet meer zien.... Vaarwel, Zon! Vaartwel, Sterren! Zijt gij gelukkig, en regeert voor altijd! Zegent mijnen meester! Hij is goed: doch hij gevoelt het gewigt van den last van morni niet.’ - Wederom fluit hij, en verdwijnt achter den heuvel.
Toeft een weinig, gevoelige zielen! en laten de ellenden van anderen de uwen zijn. Ziet op uwe teedere spruiten. Ziet gij de onschuld uwer kleinen niet? Ziet gij de streelende lachjes uwer schoone dochters niet? - de rijpende kennis uwer sterke zonen? Zij vergelden u in den avond de moeiten van den zwaren dag. Uw arbeid is vergeten. Zij zijn gelukkig: en de harten hunner ouderen vereenigen zich in opgetogen omhelzingen, prijzende den God der goedertierenheid. Gelukkige dagen! gelukkige jaren! rolt voort! Neen: vergeet hen: de winter uwer vreugde komt. Ziet den bloedvlag eens zeeroovers! Uwe teedere, lagchende wichtjes worden u ontscheurd; en gij ziet hen nog, in hemelsche onschuld, hunne barbaarsche roovers toelagchen, maar vergeefs. De ontsnoerde vlecht uwer schoone maagden golft in den wind der woestijne, en hare treffende kreten worden door de wreede ontvoerders niet gehoord. De handen uwer zonen worden gebonden. Zij verkroppen hunne wanhoop; terwijl hunne knien knikken onder den zwaren last van hunne eigen vaders. De zilte traan bedauwt de bleeke wang der ongelukkige moeder; maar die des vaders is droog, en zijn oog staat stijf van verschrikking.
De morgen komt, en de zon schijnt als gisteren: de hemel is zoo klaar als te voren: de bloemen rieken zoo zoet als ooit: de vogelen zingen met dezelfde welluidendheid: de rivier stroomt even zacht: de boom prijkt even statig, en zijne takken spelen met den zefir: het gindsche boschje praalt als purper, en de heuvel aan den gezigteinder vertoont hetzelfde blaauw. Maar uwe ziel is in eene zwarte wolk gehuld - de duisternis van den nacht hangt nog over uwen geest:

{==570==} {>>pagina-aanduiding<<}
de dag, schoon vol leven, is dood voor u, en zijn schoon bestaat niet meer.

De slaaf.

Een Fragment.

‘De Hemel zegene u, en storte alle zijne weldaden over u en de uwen uit!’ zeide de Slaaf.
Ik had hem met zijne vrijheid beschonken. Zijne vreugde was te groot om uitgedrukt te worden - en, de natuur overweldigd zijnde, zonk hij gevoelloos op den grond.
Hij kwam weer bij. Dankbaarheid glinsterde in zijn oog, terwijl standvastigheid poogde de teedere aandoening te bedwingen. Hij boog zijn hoofd, en dankte mij.
Hij had eene vrouw in Afrika. Dikwijls sprak hij van haar - en even dikwijls scheen het naar boven geslagen oog den Hemel tot getuige te roepen van de zuiverheid zijner liefde.
Ik gaf hem geld. ‘Neem dit,’ zeide ik; ‘het zal u in uwe vaderlijke woning voeren.’
Door verbazing getroffen, staarde hij mij aan. Hij poogde te spreken, maar kon niet.
Het was genoeg; ik was rijkelijk beloond, en ondervond eene streelender gewaarwording, dan of de Indiën bij mijne bezittingen waren gevoegd.
o, Gij zonen des overvloeds! gij kinderen des voorspoeds! luistert, en zijt wijs! Brengt het gansche beeld voor uw oog, en doet uw voordeel met dit gezigt!
Het geschrei van brand weergalmde door het huis - mijne dochter was in dringend gevaar. De Slaaf, dien ik vrijgemaakt had, door dankbaarheid gespoord, stortte door de vlammen - ontrukte haar aan het gevaar - bragt haar behouden in mijne armen - en verdween.





{==571==} {>>pagina-aanduiding<<}

Iets, over het Geilnauer mineraalwater.

Door F. van der Breggen, Cornz. Med. Dr. te Amsterdam.

Reeds in 1795 heeft Dr. amburger, te Offenbach, een werkje in het licht gegeven, waarin hij proeven en waarnemingen, met dit water genomen, mededeelt. De eerste waren scheikundige. Volgens dezelve, zijn de bestanddeelen van hetzelve, koolstofzuur, harstachtige extractive stof, keukenzout, waterachtige extractive stof, mijnstoffelijk loogzout, ijzerverzuursel, koolzure kalk en magnesia, en wel in de volgende evenredigheid:
Koolstofzuur.	In 12 ponden 240 oncen, of 243 kubiekd.	In 3 ponden 60 oncen, of 58½ kubiek d.	In 1 pond 20 oncen, of 19½ kubiek d.
Harstacht. extractive stof.	1 grein.	¼ grein.	1/12 grein.
Koukenzout.	4-4½ -	1 -	⅓ -
Wateracht. extractivestof.	6 -	1½ -	½-
Mijnstoffelijk loogzout.	144 -	36 -	12 -
Ijzerverzuursel.	10 -	2½ -	5/6 -
Koolzure kalk.	16-20 -	4½ -	1½ -
Magncsia.	42-46 -	11 -	3⅔ -
	_____	_____	_____
Vaste bestanddeelen.	223-231½ gr.	56¾ gr.	13½ gr.

Onderscheidene Duitsche Geneesheeren, zoo als gräfe te Berlijn, voigt te Schwarzach, maurer te Rumpenheim, bachmann te Kulmbach, holzer te München, ehrmann te Speier, dorn te Bamberg, weinrich te Wurzburg, axmann te Wertheim, köchlin te Zurich, kopp in Luzern, kraus in Ansbach, stamler te Gotha, en marschall te Isenburg, hebben hetzelve in velerlei opzigten zeer werkzaam bevonden. Alle hunne ervaringen mede te deelen, ware te omslagtig, en ook min noodzakelijk. Ik bepale mij uit de opgenoemden alleen tot hetgeen daaromtrent de in de Heelkunde zoo beroemde Hoogleeraar gräfe, te Berlijn, vermeldt. ‘Onbekend,

{==572==} {>>pagina-aanduiding<<}
zegt hij, met de werkingen der Geilnauer bron, mist de Geneesheer in de rij van aangename en werkzame geneesmiddelen een der voornaamste. Dr. amburger heeft in zijn belangrijk geschrift de afzonderlijke gevallen, waarin men van dit aan koolzuur en natron zoo rijk Mineraalwater gebruik kan maken, op eene voldoende wijze uiteengezet. Ziet hier, wat ik deswege gelegenheid had waar te nemen.
Wij bezitten, ter verkwikking van onze zieken na zware kunstbewerkingen, toereikende middelen; maar deze allen worden door het Geilnauer water verre overtroffen. Nu eens op zichzelf, of, bij afwisseling, met frambozen-azijn of een weinig wijn gedronken, is het de aangenaamste verkwikking voor lijders. Het stilt den dorst, vermindert in de eerste dagen de plaatshebbende koortsbewegingen, stemt de hooger gespannen gevoeligheid lager, en is mij eene dagelijksche behoefte bij het ziekbed geworden. - Bij aandoeningen der maag, die met het zuur verbonden zijn, vonden wij in hetzelve een verligting verschaffend middel, zelfs wanneer alle andere te vergeefs waren aangewend. Ja, ik zou voorbeelden kunnen aanvoeren, waarin het zelfs dáár eene volkomene genezing bewerkte, waar ieder ander geneesmiddel ontoereikend was. Zij, die aan steen lijden, ondervinden, zelfs bij volkomen gevormden steen, verligting. Kleine niersteentjes ontlasten zich. Tweemaal zag ik de steenwording geheel opgelost.’ enz.
Meerdere ervaringen hier mede te deelen, verbiedt het bestek. Uit allen, echter, meen ik met regt dit besluit te mogen afleiden, dat het Geilnauer water dán vooral zijne voornaamste werkingen uitoefent, wanneer zuur in de maag of de eerste wegen en atonie over het algemeen de hoofdrol spelen; terwijl hetzelve een uitmuntend voorbereidend middel is vóór het gebruik der meer aan ijzer rijke Swalbacher-, Pyrmont- en Drieburger- wateren.
Voor deskundigen behoeft naauwelijks herinnerd te werden, dat ieder geneesmiddel alleen onder zekere

{==573==} {>>pagina-aanduiding<<}
omstandigheden nuttig zijn kan. Wanneer men deze over het hoofd ziet, verwacht men te vergeefs van eenig middel, hoe werkzaam op zichzelf anders ook, eenige hulp. En ook dit behoort op het Geilnauer water te worden toegepast.
Dit water nu is zeer helder, en zonder eenige kleur. Opent men eene kruik, dan ontwikkelt zich het koolstofzuur met geruisch; vele paarlen stijgen in de hoogte. Deszelfs smaak is zeer aangenaam, zuurachtig, prikkelend en verkoelend, zonder eenigen keukenzoutachtigen, harden, ijzerachtigen bijsmaak.
Het is niet overbodig, nog het volgende op te merken. Vijf zeer nabij elkander gelegene kleine bronnen bevinden zich bijeen, en uit derzelver onafscheidbare ineenvloeijing wordt het Geilnauer water gevormd. Eene dezer bronnen bevat eene aanzienlijke hoeveelheid zwavelachtige lucht (gas), die zich, hoezeer in ongelijkvormige stroomen, aan het geheel mededeelt. Vanhier, dat het water aan de bron eenen aanmerkelijken, dikwijls zeer sterken, zwavelreuk en smaak heeft. Daar men tot heden geen middel heeft kunnen vinden om deze bron te isoleren en van de andere af te scheiden, zoo heeft men dit gas nog niet scheikundig kunnen onderzoeken. Het is echter zeer waarschijnlijk, dat juist daaraan de aanmerkelijke werking van dit water in borstaandoeningen, vooral in verouderde, toe te schrijven zij. Wijders neemt men, bij het openen van onderscheidene kruiken, dikwijls eenen aanmerkelijken zwavelreuk waar; dan, men wane niet, dat dit een kenmerk van bederf des waters zij, daar zulks aan den grooteren rijkdom aan dit gas moet worden toegeschreven. Ook het laatste troebele, lijmkleurige glas van het water, dat dikwijls voorkomt, is geen teeken van bederf, maar de nederploffing van het ijzer, en kan zonder hinder gedronken worden.
Tot bewaring van het water wordt vereischt, dat men de kruiken in een' goeden kelder, op eene houten plank, maar niet op steen of zand, plaatse. Hetzelve is

{==574==} {>>pagina-aanduiding<<}
alhier te Amsterdam, zuiver en echt, bij j.a. brand, Leidschestraat, tusschen de Kerkstraat en Keizersgracht, No. 91, te bekomen.

Waarneming, wegens het nut van het dierlijk magnetismus, bij eene langdurige ongeregelde beweging van het zenuwgestel. Door A. Polak, Med. Dr. te 's Hage.

Op den 7 April 11. werd ik geroepen bij den zoon van den Heere K. alhier, oud 20 jaren, die, twee jaren geleden, eene volkomene gezondheid genoten hebbende, door eene hevige zenuw - zinkingkoorts aangetast werd, waarvan hij wel herstelde, doch de volgende ongemakken hem nableven. Vóór hij evengemelde ziekte doorstond, waren zijne verstandelijke vermogens volkomen ontwikkeld; hij was de Fransche en Latijnsche talen magtig, en reeds voorbereid de Akademische lessen der Professoren in de Geneeskunde te bestuderen: na het doorstaan der ziekte, was hij niet alleen deze talen vergeten, maar konde zijne moedertaal ook niet meer lezen, en sprak zeer gebrekkig; zoodat zijne hierover diep bedroefde moeder alles aanwendde om hem wederom de letters te leeren uitspreken en lezen, waardoor hij langzaam, doch zeer gebrekkig en onverstaanbaar, wederom begon te lezen. Zijn geheugen was zoodanig gekrenkt, dat, schoon hij alle moeite deed om te leeren uitschrijven, hij echter iedere syllabe, ja zelfs letter, moest nazien; want, een woord ingezien hebbende, konde hij hetzelve niet geheel onthouden. Hij had aanhoudende zware drukking en pijn op het hoofd, suizing der ooren, was doof op het regter oor, kortademig, zoodat hij naauwelijks tien minuten konde gaan, zonder te moeten rusten. Vriendengezelschap moest hij dikwijls vermijden, wegens het geraas in zijn hoofd; zat alsdan alleen op zijne kamer, en konde, tot zijn innigst leedwezen, zijne begonnen studien niet volbren-
{==575==} {>>pagina-aanduiding<<}
gen. De eerste reis, dat ik hem sprak, en mij dit alles verhaald werd, verzocht ik hem, de maanden van het jaar achter elkander op te noemen; hij konde zulks niet doen, zonder tusschenbeiden eenige over te slaan, en dezelve geheel verward op te zeggen en gebrekkig uit te spreken. Zijn gewone Geneesheer, de Heer heymans, liet hem onderscheidene geneesmiddelen gebruiken, welke hem twee jaren lang zijn toegediend, en geene andere uitwerking hadden, dan dat zij aan de
spraakdeelen eenigzins het vorig vermogen teruggaven, zoodat hij gebrekkig begon te spreken en onverstaanbaar te lezen. Zijne ouders verlangden, dat ik de magnetische behandeling aan hem appliceren zoude; hij zelf gaf gereedelijk zijne toestemming, ofschoon hij daarvan niets gelezen of gezien had, (gelijk hetzelve toen ook zoo algemeen niet bekend was.) Den volgenden dag begon ik, het noodige daarbij in acht genomen hebbende, volgens de beschrevene manier, met de behandeling. Ik zal hier geen dagregister laten volgen, vermits zulks het bestek van dit Maandwerk zoude te buiten gaan; alleenlijk zegge ik, dat hij, na iedere magnetische behandeling, hetzelfde gevoelde, hetgeen bij de meeste gemagnetiseerd wordende personen doorgaans wordt waargenomen; hij had pijn in de lendenen, gevoelde eene sterke doorstrooming van het hoofd tot de voeten, was rood van aangezigt, wasemde sterk uit over het geheele ligchaam, en bevond zich alsdan vrolijk en wel. Sterke tegenwerking heb ik bij hem niet ondervonden. In het begin kreeg hij wel neiging om zijne oogen te sluiten en te slapen, maar werd bij het minste geraas wakker; in de zesde week sliep hij dagelijks als natuurlijk, somtijds een kwartier, somtijds een half uur, antwoordde niet op de door mij langzaam gedane vragen, en werd van zelf wakker. Wanneer hij in den slaap met de kin op de borst rustede, konde ik hem, van zijn achterhoofd met mijne duimen langs den rug strijkende, het hoofd regt doen houden. Hoe nader hij aan zijne genezing kwam, hoe korter de slaap was. In deten

{==576==} {>>pagina-aanduiding<<}
graad van magnetische behandeling bleef hij, en ging in geenen volgenden over; en in dit slandpunt echter is hij genezen; van dag tot dag verminderden de toevallen, en thans, den 10 Julij, klaagt hij noch over hoofdpijn, noch over drukking op de hersenen; hij kan ruim ademhalen, wandelt zoo lang hij verkiest, leest en schrijft wel, is de Fransche en Latijnsche talen zoo als voorheen magtig, en wederom een nuttig lid voor de maatschappij geworden. Ziedaar, hetgeen het Dierlijk Magnetismus bij dezen lijder heeft uitgewerkt. Ik heb alleen willen verhalen, hetgeen ik ondervonden heb van de aanwending der magnetische behandeling als geneesmiddel, en vermeen te mogen besluiten, dat deze jongeling door dezelve is hersteld.

De vendée.

‘De Vendée heeft zich, bij herhaling, zoo beroemd gemaakt in de geschiedenis der Fransche omwentelinge, en de ware toedragt der zaken, in vele opzigten verbazend en onbegrijpelijk, is, natuurlijkerwijze, zoo weinig in het licht gesteld, ja aangeroerd, gedurende de onderdrukking van het wettig gezag, dat wij elk berigt en elke opheldering te dezen aanzien als eenigzins belangrijk voor onze lezers beschouwen. Wij geven hun hier, nogtans, slechts zoodanige trekken, (uit een Fransch werk ontleend) welke, den toestand des lands en des volks schetsende, van zelve eenig denkbeeld, zoo wel van den oorsprong, als van de duurzaamheid geven der verzetting tegen het omwentelingsgeweld in deze oorden. En, gaat het anderen als ons, dan is de kennismaking op zichzelve met zulk een beroemd plekje gronds en zulk een beminnelijk volk reeds vergoeding voor genomen moeite.’

De Vendée is de historische naam geworden des ge-
{==577==} {>>pagina-aanduiding<<}
wests, dat in 1793 in opstand was, bevattende tevens meerder en minder dan het departement van dien naam. De voornaamste zetel van den opstand was het gedeelte van het voormalig Poitou, op de plaats zelve bekend onder den naam van Bocage.
Dit landschap verschilt door zijn voorkomen, en nog meer door de zeden zijner bewoners, van het meerendeel der provincien van Frankrijk. Het bestaat uit heuvelen, over het geheel niet zeer hoog, die zich aan geenerlei bergketen vasthechten. De valleijen zijn naauw en ondiep. Beekjes stroomen hier in onderscheidene rigtingen. Zelden vindt men hoogten, genoegzaam verheven boven de overige streek, om tot punten van observatie te dienen en het landschap te overzien.
Men ziet er weinig groote bosschen; maar ieder veld, iedere weide is omringd van eene levende heining, steunende tegen boomen, onregelmatig doch zeer digt nevens den anderen geplant. Alle vijf jaren kapt men derzelver takken, en laat eenen staak van twaalf tot vijftien voeten naakt. Derzelver omvang bevat nooit eene groote ruimte. De grond is niet zeer vruchtbaar in granen. Somtijds blijven vrij uitgebreide velden langen tijd onbebouwd. Zij bedekken zich dan met groote bremheiden of gedoornde heesters. Alle de valleijen, en zelfs de minste hellingen der heuveltjes, zijn bedekt met weiden. Uit een verheven standpunt gezien, schijnt het oord geheel groen; alleen ten tijde des oogsts vertoonen zich, van afstand tot afstand, gele vierkanten tusschen de heiningen. Bijna altijd is deze gezigteinder van groen zeer bepaald.
Een enkele groote weg, die van Nantes naar la Rochelle gaat, doorsnijdt het landschap. Deze weg is die, welke van Tours naar Bordeaux leidt door Poitiers, latende tusschen beiden eenen afstand van meer dan dertig mijlen (uren gaans), waar men, in 1793, niet dan binnenwegen vond. De wegen zelve van Bocage zijn allen als tusschen twee heiningen uitgegraven. Zij zijn naauw, en de boomen, somtijds hunne takken ver-
{==578==} {>>pagina-aanduiding<<}
eenigende, bedekken dezelven met eene soort van berceau. Zij zijn modderig in den winter, en hobbelig in den zomer. Dikwijls, wanneer zij de helling eens heuvels volgen, dienen zij te gelijker tijd tot bedding aan eene beek; elders zijn zij in de rots uitgehouwen, en beklimmen de hoogten langs onregelmatige trappen. Alle deze wegen bieden een gelijksoortig gezigt aan. Ten einde van ieder veld vindt men eenen kruisweg, die den reiziger in onzekerheid laat omtrent de rigting, die hij te nemen heeft, en die niets hem kan aanwijzen. De inwoners zelven verdwalen dikwijls, wanneer zij twee of drie uren ver van hun verblijf willen gaan.
Er zijn geene groote steden in de Bocage. Vlekken van twee- tot drieduizend zielen zijn over deze oppervlakte verspreid. De dorpen zijn niet zeer talrijk, en van elkander gescheiden; men ziet zelfs geene groote buurten van boerenwoningen. De grond is in landhoeven verdeeld; ieder bevat eene huishouding met eenige knechts. De verkoop van beesten levert de voornaamste opbrengst.
De kasteelen waren gebouwd en gestoffeerd zonder pracht. De edellieden leefden hier zonder staat, en zelfs in de uiterste eenvoudigheid: hunne grootste weelde bestond in smullen, en hun eenig vermaak in de jagt. De wederkeerige betrekkingen der Heeren en hunner boeren geleken geenszins naar hetgeen men in het overige van Frankrijk zag; en heerschte onder hen eene soort van vereeniging, elders onbekend. De eigenaars verpachten hier zelden hunne landerijen; zij deelen derzelver voortbrengselen met den huisman, die ze bebouwt. Daar de grondeigendommen hier zeer gesnipperd zijn, en een landgoed van eenig aanbelang vijfentwintig of dertig hoeven bevatte, zoo had de Heer met alle zijne geburen gemeenschappelijke belangen en dagelijksche betrekkingen, die vertrouwen en goede trouw vooronderstellen. Dikwijls bezocht hij de boeren, praatte met hen van hunne omstandigheden,

{==579==} {>>pagina-aanduiding<<}
van de zorg voor hun vee, nam deel in voorvallen en ongelukken, die ook hem schaadden; hij ging ter bruiloft van hunne kinderen, en dronk met hunne gasten. Des zondags danste men op de plaats van het kasteel, en de dames waren van de partij. Wanneer men ter jagt ging op wolf, everzwijn of hert, waarschuwde de pastoor den boer van den kansel. Ieder nam zijn geweer, en begaf zich met vreugde ter aangewezene plaatse. De jagers posteerden de schutters, die zich striktelijk gedroegen naar al hetgeen men hun beval. In het vervolg voerde men ze op dezelfde wijze, en met dezelfde gezeggelijkheid, ten strijde; zij waren aan hunne Heeren verknocht met eenen eerbied, gemengd met gemeenzaamheid.
Deze gelukkige gewoonten, zich parende met eenen goeden aanleg der natuur, maken van de bewoners der Bocage een uitstekend volk. Zij zijn zachtaardig, vroom, herbergzaam, liefdadig, vol moed en vrolijkheid. De zeden zijn er zuiver; nooit hoort men er van eene misdaad spreken, zelden van een pleidooi. Ook zagen de bewoners der Bocage met vrees en bedroefdheid alle de veranderingen, door de omwenteling aangevoerd, die hun geluk slechts konden storen, in plaats van het te vermeerderen. Toen men nationale garden vormde, werd, in iedere gemeente, de Heer verzocht het bevel op zich te nemen: toen men Maires moest benoemen, was het nogmaals de Heer, die alle de stemmen wegdroeg. Men beval, de Heerlijke banken uit de kerken weg te nemen: het bevel werd niet volbragt. De eed der priesters wekte het misnoegen nog sterker op. Toen de lieden uit de Bocage zagen, dat men hun pastoors ontnam, aan welken zij gewoon waren, die hunne zeden en hunnen tongval kenden, die zich door hunne eigene liefdadigheid hadden doen vereeren, en dat men dezelven verving door vreemdelingen, wilden zij niet meer in de gemeente ter misse gaan. De nieuwe pastoor van Echaubroignes was genoodzaakt terug te keelen, zonder zelfs vuur te hebben kunnen verkrijgen om de

{==580==} {>>pagina-aanduiding<<}
waskaarsen te ontsteken; en deze algemeene eenstemmigheid heerschte in eene gemeente van vierduizend zielen. Men beproefde in sommige oorden maatregelen van geweld; er hadden afzonderlijke opstanden en zeer levendige bewegingen plaats. Een ongelukkige van Neder-Poitou vocht lang met eene hooivork tegen gendarmes. Hij had tweeëntwintig sabelhouwen ontvangen. Men riep hem toe: ‘Geef u over!’ Hij antwoordde: ‘Geef mij mijn' God weder!’ En zoo blies hij den adem uit.
Geen redelijk mensch heeft zich ooit kunnen verbeelden, dat een handvol arme lieden, zonder wapenen en zonder geld, de magt van heel Frankrijk konden overwinnen. Men vocht naar begrip en gevoel, zonder berekening. Men had noch doel, noch zelfs stellige hoop, en de eerste voordeelen overtroffen de stoutste verwachting, die men ooit had opgevat. Er bestond noch plan, noch zamenzwering, noch heimelijke verstandhouding. Het geheele volk was teffens opgestaan, omdat een eerste voorbeeld alle de gemoederen tot den opstand geneigd vond. De hoofden der verschillende opstanden kenden zelfs elkander niet.
De taktiek der Vendéërs bestond in zich in stilte te verspreiden achter de heiningen, rondom den geheelen troep der republikeinen. Men loste vervolgens van allen kant snaphaanschoten, en, bij de minste verlegenheid van den vijand, wierp men zich, met groot geschreeuw, gezamenlijk op hem. De sterksten en de vlugsten onder de boeren maakten zich terstond meester van het geschut, ‘om het te beletten kwaad te doen,’ zoo als zij onder elkander spraken. ‘Gij daar, riepen zij elkander toe; gij zijt de sterkste; val te paard op het kanon!’
Ziedaar het onbekende volksken, dat in 1793 zich verhief tegen de revolutionaire autoriteiten, tegen de eerste requisitie, tegen de constitutionéle priesters, en tegen de heerschappij der committés van onderzoek!







{==581==} {>>pagina-aanduiding<<}

Verhaal van een reisje langs de slagvelden van Belle Alliance, Quatre-Bras en Ligny, van den 15 tot 20 september 1815. In vier brieven.

‘Deelgenooten geworden zijnde van het genoegen, hetwelk de volgende Brieven aan den ontvanger van dezelve hebben gegeven, hebben wij de toestemming van den Schrijver verzocht en bekomen, om dezelve in ons Maandwerk te mogen mededeelen.’




Eerste brief.

Waterloo, den 15 September 1815.

Mijner beloste indachtig, zal ik mij beijveren om elken avond aan u verslag te doen van hetgene ik op dit reisje gezien en opgemerkt heb. Gij krijgt derhalve alles in het warm gevoel, en zoo als het voor den geest komt.
Eene geheel andere stemming bezielde mij bij den aanvang van dezen uitstap, dan bij vorige; en waarlijk, de gedachte: ik zal de velden zien, welke de tooneelen zijn geweest der gewigtigste gebeurtenissen, waardoor de rust van Europa, zoo wij hopen, voor jaren gevestigd is, de tooneelen van den heldenmoed onzer landgenooten, scheen de nieuwsgierigheid naat andere zaken te verdooven; en dit gevoel was opgewekt door het levendig verhaal, hetwelk mij door eene onzer beminnelijke landgenooten, thans te Brussel wonende, over alles, wat zij van 15 tot 20 Junij had gezien en ondervonden, was gegeven. Dit verhaal, en vooral de overweging, hoe gevaarlijk alles schijnt gestaan te hebben, en het beses, wat er dan van ons en het lieve Vaderland zoude geworden zijn, werkten waarschijnlijk veel mede tot deze stemming.
Ik had, om vrij te zijn in alle pogingen, eene cabriolet aangenomen, en ging heden namiddag op reis. Het fraaije weêr en het zuivere licht van den helderen herfstdag maakten de schoone gezigten, welke men buiten de Namensche poort heeft, nog aangenamer.
Heuvels en dalen had ik meer gezien; dan nimmer zulke, alwaar elk plekje bebouwd is, en overal blijken zijn van uitstekende vruchtbaarheid.

{==582==} {>>pagina-aanduiding<<}

Wij passeerden het zoo bevallige dorp Ixelles, liggende aan een' uitgestrekten vijver. Niet lang daarna kwamen wij in het bosch van Soignies, waardoor de groote straatweg loopt; in hetzelve zagen wij weinig zwaar hout; dan, alle boomen hoog opgaande, had alles eene vrolijke gedaante. De groote karren met kolen, andere met koopmanschappen, en de drukke doortrek naar de hoofdstad, gevoegd bij de groepen straatmakers, die den steenweg herstelden, welke zoo veel geleden heeft door den vervoer van het kanon en de bagaadje bij dezen veldtogt, maakten den weg levendig; en alzoo kwamen wij, voorbij een gedeelte van het dorp Espinette, te Waterloo, het dorp, zoo vermaard geworden in onze dagen.
Ik zoude zeker in het nieuwe logement, waarvo or met groote letters geschreven is: au grand quartier-general du Duc de Wellington, alwaar dezelve heeft gelogeerd en thans de meeste Engelschen komen, gegaan zijn; doch, gelukkig voor onze beurs, draaide de voerman de paarden naar den hof of de plaats van de herberg: de oude Jean de Nivelles. De kastelein kwam met eene witte muts voor den da, en deed ons aanstonds aan de tafereelen van teniers gedenken. Wij vonden het in deze herberg zeer naar genoegen, en ik had bovendien het geluk, om den Ingenieur, aan wien ik geadresseerd was, niet alleen te huis, maar ook genegen te vinden om mij te vergezellen, en alles aan te wijzen, wat mij dienen konde en ik mogte verlangen. Derhalve werd de verdere avond vrolijk doorgebragt en vroeg ter ruste gegaan, ten einde des anderen morgens te eerder bij de hand te zijn.
Ik noodig u tot eenen zwaren marsch, en wensch u inmiddels eenen goeden nacht.




Tweede brief.

Genappe, den 16 September.

Gelijk aan de kinderen, die, wanneer hun een pleiziertogtje beloofd is, niet kunnen slapen, zoo dreef de weetgierigheid mij al vroeg ten bedde uit, en weinig tijds na zonne-opgang zag ik reeds de kerk van Waterloo opengaan.
Dit gebouw heeft eene fraaije gedaante. Het is eene koepelkerk; het aangehechte koor geeft misstand, en doet het

{==583==} {>>pagina-aanduiding<<}
nu naar eene groote castrol met een steel of handvat gelijken. Ik trad weldra met eenige voerlieden, die en passant alhier hunnen morgen-godsdienst verrigteden, binnen; dan, hoe zeer werd ik verrast, wanneer ik, in deze kerk of kapel niets denkende te vinden dan gewone kerksieraden, er twee marmeren steenen in den muur zag, waarop de namen van verscheidene gesneuvelde Engelsche Officieren zijn gebeiteld, en welke door hunne overgeblevene wapenbroeders (die van het 1ste Regiment Gardes te voet en het 15de Regiment Huzaren) waren bekostigd!
Dulce ac decorum est pro patriâ mori.
was het einde van het opschrift des eenen; en, de waarheid hiervan gevoelende, wijdden wij gaarne eenen stillen dank aan de nagedachtenis dezer braven. Wij zagen vervolgens ook, met aandoening, de steenen, op het kerkhof gelegd boven de graven van richard fitzgerald en... de langrehr, Kommandant van het 1ste Bataljon van Bremen, beiden ook op den 18 Junij gesneuveld. Het grafschrift voor den laatsten is deftig en eenvoudig; dat voor den eersten is zoo wel in het Fransch als in het Engelsch, en in zulke hoogdravende bewoordingen tot lofspraak over vorig bedrijf en karakter ingerigt, dat hetzelve ons onwillekeurig het oordeel van pope over de grafschriften te binnen bragt: de eene helft wordt niet gelezen, de andere niet geloofd. Wij vernamen later, dat de man algemeen geacht geweest is, zoo wel om braafheid als om dapperheid. De familie had eene prachtige doodkist uit Engeland overgezonden, met verzoek om het lijk derwaarts te doen voeren. De jonge weduw heeft dit verzoek afgeslagen, oordeelende dat het lijk hier wél zoude rusten; de kist staat nog in of bij de kerk van Waterloo.
Wij vertrokken weldra, om den togt te doen naar het slagveld, geleid door den Officier der Genie, vergezeld van vijf Sappeurs, die gedurende den geheelen veldtogt op dit terrein geweest waren, en nu de Ingenieurs bijstonden tot het werk der opmetingen voor de kaart, welke, met aanwijzing van alle hoogten en laagten, voor het militair archief van het Rijk gemaakt wordt. Deze personen waren derhalve met alle omstandigheden bekend, en konden ons de beste berigten geven.

{==584==} {>>pagina-aanduiding<<}

In het dorp Mont St. Jean vonden wij vele vrouwen en kinderen, die hun werk maakten, om goederen, op het slagveld gevonden, aan de vreemdelingen te verkoopen; als adelaars van de mutsen of patroontassen, sabels, helmen, kogels en allerlei kleinigheden, zelfs ridderteekens van het zoogenoemde Legioen van Eer. Sommige personen kwamen met zoogenoemde livrettes en met portefeuitles, welke in de zakken van gesneuvelden gevonden waren. Een van deze portefeuilles doorziende, vond ik er een gedrukt stuk in, met een' Keizerlijken arend voorzien; zijnde eene verklaring van den Prins van Neufchatel en Wagram (berthier) aan het Fransche leger, waarin hij hetzelve, als bestaande uit zijne oude wapenbroeders, aanspreekt, hen aanvuurt om den vorigen roem te gedenken, en ten sterkste protesteert, dat men toch niet van hem gelooven moet, dat hij zich ooit bij de vijanden van Frankrijk zoude voegen. Wij bevestigen noch bestrijden de echtheid van dit stuk; dan, daar hetzelve waarschijnlijk op last van den Keizer gedrukt rondgedeeld is, vonden wij het aanmerkelijk genoeg, om van hetzelve notitie te nemen.
Wij begonnen onze wandeling met den straatweg naar Nivelles in te slaan, en zagen weldra het vitieuse van de kaarten, die men ons tot nog toe van deze streken heeft gegeven, vooral van die, welke de plans der drie veldslagen zoude bevatten, en voor het boekje, bij maaskamp uitgegeven, is geplaatst. Voorbij Mont St. Jean is er geen boom aan den straatweg te zien; de distantie der plaatsen is geheel erroneus, enz. enz.
Op den straatweg naar Nivelles hadden wij een geheel overzigt van het slagveld. Op de noordelijke hoogten en in de glooijing was het Engelsche leger geplaatst geweest, en over de zuidelijke waren de Franschen gekomen, en hadden hier hunne positien genomen.
De straatweg zelf droeg nog op vele plaatsen blijken van de kogels, welke de Franschen over het geheele slagveld geschoten hadden; maar anders was er, wanneer men geene verhalen erlangde, alhier niets buitengewoons te zien. In de havervelden konde men nog overblijfselen zien van het doortrekken met geschut en wagens, en van het plattreden van breedere plaatsen. Dan, aandoenlijker was het gezigt van op-
{==585==} {>>pagina-aanduiding<<}
geworpene aardhoopen, waaronder de lijken van menschen en paarden begraven liggen.
Vanhier zagen wij reeds het zoogenoemde Observatorium van buonaparte, waarvan zoo veel verhaald is. Het is niets anders dan eene van palen gemaakte spits, aan welker bovenste deel eene standplaats of stoel is, ter beschouwing van de omgelegene streken. Deze stellaadje is reeds vervaardigd in den jare 1814, wanneer de Nederlandsche Ingenieurs, de opmetingen voor de nieuwe kaart der Nederlanden zullende vervolgen, een hoog gezigt of standpunt noodig hadden tot vereeniging der lijnen van differente driehoeken. Napoleon is niet op deze stellaadje geweest; er waren geene ladders bij dezelve voorhanden, en hij had dit ook geenszins noodig, daar hij van de hoogte bij den pachthof van Rossome de vlakte genoegzaam konde overzien.
Wij zagen de pachthoeve Marbe Braine, welke het laatste punt van het veld, door de legers bezet, uitmaakte, aan de linker hand liggen, gelijk ook het stadje Braine la Leu, en sloegen den weg links af naar den grooten pachthof Hougomont, welken de Engelschen tot het voornaamste punt hunner defensie gemaakt hadden, en waarbij het felste gevecht was voorgevallen. Het beschrijven van den loop dezer gevechten behoort meer tot de geschiedenis, dan tot deze beschouwing; en derhalve zij alleen gezegd, dat wij alle gebouwen van deze groote bouwplaats of pachthoeve verbrand vonden, behalve de woning van den tuinman, en de kapel, in het midden der uitgestrekte gebouwen staande. Men wees ons aan, hoe de Engelschen zich verschanst hadden achter eenen grooten muur, in welken men gaten gemaakt had, om door te kunnen vuren; en bovendien waren er toen op de gedeeltelijk afgebrokene pilaren of stutten van den muur stellaadjen gemaakt, om den naderenden vijand ook over den muur te kunnen treffen.
In het eerst is het komen in den boomgaard belet door een hevig vuur uit de heggen, waarachter eene greb gegraven was, en de Engelschen eenigzins bedekt stonden; dan, toen de Franschen in den boomgaard gekomen waren, zijn ze op eene verschrikkelijke wijze begroet geworden uit en over den muur. Besluit men tot het raken der menschen uit het beschadigen der boomen, dan moet de slagting vreesselijk zijn geweest; zeer vele zijn geheel vernield, en geen is er,

{==586==} {>>pagina-aanduiding<<}
of hij draagt blijken van door kogels getroffen te zijn. Toen de Franschen om den muur zochten heen te trekken, werden zij op den hoek uit het geschut, met schroot geladen, ontvangen.
Voorbeeldeloos dapper moeten de Engelschen zich alhier gedragen hebben. Hun trof eene zware ramp. De Kommandant crafton gaf zijne orders in den tuin. Een kanonskogel trof den hoek of de bovenste rollaag van eenen muur, en had zulk eene lage rigting, dat dezelve de hoofden trof van acht personen, waaronder ook dat van den dapperen Bevelhebber. Men wees ons de plaats, waar de Edele gevallen was; ook, waar men het lijk begraven had. Zijn vader was dadelijk op het berigt van den slag herwaarts gereisd, en had het lijk van den zoon doen opgraven, te Waterloo kisten, en hetzelve naar Engeland doen voeren. De vader had nog drie zonen in het leger, en deed zich door eenen jongeren vergezellen. Mannelijk moet, volgens de berigten, zijne droefheid geweest zijn. De vaderlandsliefde stortte den besten balsem in de hartwonde.
De Franschen hadden, na herhaalde aanvallen, niet in hunne wenschen kunnen slagen; zij zijn slechts op het voorhof geweest. Bij het terugtrekken waren er vele Franschen in de gebouwen, om het voorhof staande, getrokken; de deuren werden gesloten, en, door dat deze huizen later in den brand geraakten, is er geene van te regt gekomen; des avonds om half zes ure begon de brand, en duurde voort tot half vijf ure des morgens.
Akelig moet het gezigt om deze pachthoeve zijn geweest kort na den slag. Stapels van lijken moeten er gelegen hebben; dan nu zagen wij slechts de graven. Het gevoel van het treurige scheen bij den tuinman, die ons geleidde, geheel uitgewischt door de voordeelen, welke hij erlangt van het dagelijksch bezoek van vreemdelingen, voor welke hij, als 't ware, herberg houdt; de schade van den eigenaar dezer schoone plaats, den Heer lowil de goumont, te Nivelles, zal zoo gemakkelijk niet te vergoeden zijn.
Van Hougomont wandelden wij naar Belle Alliance, het kleine herbergje aan den straatweg, hetwelk zoo vermaard is geworden, en waarvoor nu met groote letters staat: Grand Hotel de Wellington. De afbeeldingen, welke er van zijn, zijn niet getrouw; men had ook van deze prenten wel mogen weg

{==587==} {>>pagina-aanduiding<<}
laten het gebouw zonder dak, op den achtergrond staande, omdat dit muurwerk reeds vroeger zoo gestaan heeft. Nu geeft het een denkbeeld van verwoesting door dezen oorlog, welke hier geene plaats heeft gevonden; eenige kanonskogels uitgezonderd, welke dwars door dak en gevels zijn gegaan.
Wij vonden er eene groote schare menschen van allerlei stempel, vooral Engelschen; men zeide ons, dat dit zoo dagelijks plaats vond, en wij konden alzoo gemakkelijk gelooven, hetgene men ons verhaalde, dat de bewoners in deze maanden, naar hun doen, rijk waren geworden. Ongeloofelijker dingen verhaalde men ons van de overdrevene zucht bij vele Engelschen, om iets te bezitten, hetgenen op den 18 Junij in dit huisje is geweest: en wie weet, hoe zeer de stoelen, waarop wellington en blucher hebben gezeten, nu reeds vermenigvuldigd zijn! Elke bezitter houdt zich even zeer verzekerd van de echtheid zijner reliquie.
Ontelbare namen ziet men ook op de muren, en vele in scriptien van allerlei aard, weinige zagen wij er, waarin eenige geest doorstraalde. Het volgende behaagde ons:

Triumf, mijn Vaderland! de smet is uitgewreven. 
Neen, nimmer praaldet gij in zulk een helder licht. 
Triumf, mijn Vaderland! de vrijheid, u hergeven, 
Zijt ge aan uw' eigen moed en dapperheid verpligt. 
Triumf, mijn Vaderland! uw luister is herboren; 
En nooit, nooit gaat uw roem, uw glorie weêr verloren: 
Zij werd door Vorst en volk bij Waterloo gestaasd. 
Dáár zag men Neêrlands bloed voor Neêrlands vrijheid vloeijen: 
Voor eeuwig brak men dáár des overheerschers boeijen; 
En, God! wij danken U, dat Ge ons de zege gaaft. 
 
T.J.K. 
van Amsterdam. 

Een ander, hetwelk bij de deur in de kamer aan de regterzijde stond, behaagde ons nog beter om de kortheid:
Hinc novus nascitur ordo.
Wij maakten hier kennis met eene Engelsche Schilderes, die herwaarts gekomen was, om alles, wat tot de geschiedenis van den veldtogt betrekking heeft, af te teekenen. Zeer

{==588==} {>>pagina-aanduiding<<}
fraaije afbeeldingen van deze en gene meest geteisterde pachthoeve liet ze ons zien, en, behalve meerdere portretten, ook dat van zekeren jean baptiste la coste, die sedert den 20sten Junij veel gelds verdient, met verhalen te geven van hetgene hij gezien en bijgewoond heeft. Hij woont in een der huisjes bezuiden dit herbergje, en werd op den 17 Junij bij napoleon gehaald om voor gids te dienen, en zoude tot den 19 onophoudelijk in de nabijheid zijn geweest van denzelven, als wanneer hij in het dorp Marzenel, over Charleroy, zijn ontslag had erlangd door den Generaal bertrand, die hem een Napoleon d'or gaf. De berigten van den man zijn zoo wél zamenhangend, en dat hij als gids gerequireerd is werd zoo voldoende door de getuigenis van anderen bevestigd, dat wij vermeenden wel geloof te mogen hechten aan des mans verhalen, in zoo verre zij niet later door meer kundigen worden tegengesproken. Ik heb derhalve alles zeer naauwkeurig opgeteekend, en hoop het nader te gebruiken.
Volgens deze verhalen, is alles, wat er vermeld is van het in brand steken der pachthoeve Caillou, op last van napoleon, en het gaan in en het vlugten uit de koets, bezijden de waarheid. Napoleon was reeds op den 19, des morgens om drie ure, te Charleroy; hij was toen zeer vermoeid, en had bij de vierentwintig uren te paard gezeten. Hij nam te Marzenel eenige rust, of liever stilstand. Door dat de man deze berigten zoo dikwijls aan de nieuwsgierigen heeft gegeven, hebben zijne verhalen eene gladheid en naauwkeurigheid gekregen, welke de aangenaamheid vermeerderen; en, daar alles vergezeld gaat met vuur en levendigheid, was het waarlijk een pleizier, den man te hooren. De Schilderes had hem keurig getroffen, zoo als hij op zijn praatstoeltje zat, met den blaauwen kiel en de witte slaapmuts.
Wij vernamen, dat het huisje, La belle Alliance, op dien dag te Planchinoit zoude verkocht worden; dan, de tijd ontbrak ons om derwaarts te gaan. Een Engelsch Heer, die in Brussel woont, heeft bij de inzetting twaalfduizend en zeshonderd francs er voor geboden, en men dacht niet dat het hooger zoude loopen. Men rekent de twaalfduizend francs voor de affectie, en gelooft zelfs, dat de hoeve geen zeshonderd francs zoude opgebragt hebben in de maand Mei.

{==589==} {>>pagina-aanduiding<<}

Wij wandelden vervolgens langs het andere gedeelte van het slagveld aan de oostzijde van den straatweg, alwaar de laatste en hevigste aanval van napoleon plaats heeft gehad. Men wees ons den hollen weg aan, op de hoogte van de pachthoeve La Haye fainte, alwaar de Engelschen ook eene voorname positie hebben gehad, en het terras achter dezelve, vanwaar aan de Fransche kavallerij zoo veel nadeel bij dezen gewaagden aanval is toegebragt. Hier zagen wij uitgestrekte vergravingen, waarin de lijken geworpen zijn. Met aandoening betraden wij dezen grond. Hoe menige hoop en verwachting werd hier afgesneden! Hoe menig echtgenoot en vader, hoe menige zoon rust hier, die de steun en de lust van zijne naaste betrekkingen uitmaakte!
Wij konden van deze hoogte het beste denkbeeld vormen van het tooneel van den slag, en welk een gezigt het moet opgeleverd hebben, toen de Pruissische legerkorpsen onder bulow zich op de tegenoverliggende hoogten aan de oostzijde begonnen te vertoonen, en het geschapen scheen, dat het geheele Fransche leger, toen reeds in verwarring, hier zoude zijn omsingeld geworden. Wij klommen op de hoogte, vanwaar de Hertog van wellington alle bewegingen had gadegeslagen en bestuurd. Deze plaats is heilig. Zij is kennelijk aan eenen boom, die blijkbaar door kogels heeft geleden, en welks stam bewijs draagt, dat er tegen aan gevuurd is.
Van deze hoogte ziet men ook de plaats, waar onze Helden gestaan en gestreden hebben. Wij begaven ons desgelijks naar die, waar onze dappere Kroonprins gekwetst is geraakt. Hier bleef ik naauwelijks meester van mijne aandoeningen, door het besef, in welk groot gevaar hier het dierbaar leven van den jeugdigen Held geweest is. Ware de kogel een duim lager gegaan, de wond was hoogst gevaarlijk, - twee duim lager, doodelijk geweest.
De fraaije landhoeve, aan de helling dezer hoogte en aan den straatweg gelegen, La Haye sainte geheeten, moet veel geleden hebben door de kogels der beide legers; dan, dezelve is thans geheel hersteld. Het dak kwam mij voor geheel nieuw te zijn. De muren moeten er, blijkens de invoegingen, als eene zeef hebben uitgezien. In den omtrek wees men ons vele plaatsen aan, waar men de lijken van eene menigte menschen en paarden verbrand had: waarom men dit

{==590==} {>>pagina-aanduiding<<}
niet algemeen gedaan heeft, bleef ons onbekend; wij wenschten het wel, omdat wij te gemoete zien, dat de begravingen in de ondiepe kuilen enz. bederf in de lucht zullen veroorzaken.
Op den weg van La Haye sainte naar Mont St. Jean, welke op de uitgekomene kaarten geheel te onregte als met eenen schuinschen hoek naar de voormalige Kommanderij van St. Jean is afgebeeld, daar dezelve regt loopt, ontmoetten ons op nieuw zeer vele personen, die allerlei reliquien van het slagveld aan ons te koop boden. Onder andere zagen wij hier wederom twee ridderteekens van het Legioen van Eer; dan, men vroeg voor elk niet minder dan een Napoleon d'or. Op onze weigering van zoo veel te willen geven, was het antwoord: dat de Engelschen er veel meer voor betaald hadden. Wij zagen ook hier eenen Engelschman, die casquetten, cuirassen, sabels, enz. had opgekocht, en het geenszins bij kleinigheden liet blijven.
Zoo kwamen wij eindelijk, na eene naauwkeurige opneming gedurende zes uren, terug op Waterloo, waar wij het goede middagmaal bij den vrolijken kastelein door den honger gesaust vonden, en bij eene afwisseling van gezelschap gebruikten. Wij waren voornemens om dien avond door Genappe naar Frasne te rijden, ten einde op morgen het slagveld aan den kruisweg, of bij Quatre-Bras, op gelijke wijze op te nemen, en tegen tijdig op weg. Wij reden voorbij de landhoeve Caillou, welke afgebrand is en nog in het geraamte staat; dan zagen verder niets opmerkelijks. Tot bij Genappe genaderd, zagen wij een donderbui opkomen, en, eene goede herberg vindende in het logement: de Koning van Spanje, oordeelden wij het verkieslijkst, hier stil te houden, en af te wachten, hoe het weêr op morgen zijn zoude.
Gelukkig was dit besluit; want de bui kwam zoo schielijk op, dat wij Frasne niet zouden hebben bereikt voor dat de stortregens vielen. Wij vonden in den kastelein te Genappe een bescheiden, welonderrigt man, die vele merkwaardige daadzaken meldde. Onder deze vernamen wij verscheidene kleinigheden, welke wel verdienen bekend te blijven.
Zoo verhaalde hij onder meerdere, dat, toen de Hertog van wellington op den 16 des avonds te zijnen huize at, een voornaam Fransch Officier, als een voerman ver-
{==591==} {>>pagina-aanduiding<<}
kleed, alles bespionneerd had, zoo zelfs, dat deze des anderen avonds, toen napoleon aldaar vertoefde, het nader aanwees, met aanduiding van de plaats, waar de Hertog gezeten had.
Het lijk van den Hertog van brunswijk was in dien avond herwaarts gebragt. Men had het ten toon gelegd, omringd van verscheidene kaarsen, en hierop de Brunswijksche Officieren toegelaten hetzelve te zien. Aandoenlijk was dit tooneel. Zij vielen elkander van weedom in de armen. Zij zwoeren toen, den dood van hunnen Vorst te zullen wreken, en hebben, met Duitsche trouw, eerlijk woord gehouden!
Onze Held, de Kroonprins, kwam ook nog in dien avond te Genappe, dan, er was geene ruimte tot verblijf. Men zond naar den Maire, en niet lang daarna bragt de broeder van den kastelein den Prins naar het huis van een' burger, alwaar hij eenige rust nam op een strooleger.
Bij den doortogt van het Fransche leger op den 17den, zag men reeds, dat deze inval en spoedige marsch geenszins de goedkeuring wegdroegen der verstandigen; velen gingen als met looden schoenen, en men hoorde hier en daar verwenschingen op napoleon. Dit ongenoegen bleek te meer, door dat er reeds zoo vroeg in den namiddag Franschen begonnen te vlugten. Zulks nam ten half vijf ure reeds eenen aanvang. Verscheidene ligt gekwetsten passeerden er vervolgens; dan, de groote massa kwam tusschen negen en tien ure aan.
Men had van den aanvang der vlugt, en van hetgene men van de gekwetsten hoorde, aan den Generaal bulow kennis gegeven; en deze Held zette hierop zijnen aanmarsch op Frichermont en de andere plaatsen voort. De Pruissische kavallerij haalde reeds in Genappe de vlugtelingen in, en de aandrang was hier van wederzijden zoodanig, dat het vele schermutselingen gaf, en man tegen man moest vechten. Men wees ons de plaats, waar de Generaal duhesme gevallen was, en verhaalde ons, hoe zelfs vrouwen te Oud-Genappe verscheidene Franschen hadden doodgeslagen. Door dat de voornaamste ingezetenen zich uit het stadje verwijderd hadden, was de gelegenheid, om, door het afbreken van de brug over de Dyle, de retraite moeijelijker te maken, verzuimd; dit riviertje was toen door de zware rogenbuijen

{==592==} {>>pagina-aanduiding<<}
zeer gezwollen, en, had men dit gedaan er waren zeker nog meer Franschen gebleven.
Hët onweêr noodzaakte ook een ander gezelschap, in deze herberg te vernachten. Hierbij waren twee Heeren van Charleroy en Fleurus. Het oogmerk onzer reize van den kastelein vernomen hebbende, lieten zij zich weldra in belangrijke gesprekken in, en boden mij hunnen dienst aan tot verdere inlichting. De eerste raadde mij af, om naar Gosselies en Charleroy te gaan, als zullende ik niets aldaar opdoen, en bood mij aan, een zeer naauwkeurig en succinet verhaal te bezorgen van alles, wat tusschen den 15 en 21 te Charleroy en op den weg tot Quatre-Bras was voorgevallen. De ander raadde mij aan, vooral te Fleurus te komen, en aldaar de zaken op te nemen; men wees wij den weg, om van die togtje het meeste voordeel voor mijn plan te trekken.
Wij teekenden alles op, en besloten hiermede dezen, voor mijn geheugen zoo belangrijken, dag.




Derde brief.

Genappe, den 19 September.

De sterke stortregen had den geheelen nacht aangehouden, en bleef ook gedurende den morgen voortduren; zoodat wij niet, naar ons voornemen, vroegtijdig op reis konden gaan. Alles was van gedaante veranderd; langs de straten zagen wij den modder afspoelen door het water, en de Dyle, op gisteren langs eene kleine greb als een beekje vloeijende, scheen thans een riviertje. Wij konden onzen togt niet geheel uitstellen, en gingen derhalve, zoo dra de regen afnam, op reis.
Wij kwamen om tien ure aan den kruisweg, bekend met den naam van Quatre-Bras, alwaar, behalve de herberg, waarbij eene smederij, eene groote, fraai gebouwde pachthoeve staat. De kastelein in de herberg is een vrolijk man, sylvain paul geheeten, die goed kan verhalen en met vuur spreekt.
Wij konden door den modder het slagveld niet in alle deelen, gelijk dat van La belle Alliance, bezigtigen, en moesten ons vergenoegen met de aanwijzingen, op den hoogen straatweg ons gedaan, waartoe zich een Officier, die bij deze actie

{==593==} {>>pagina-aanduiding<<}
was tegenwoordig geweest, en om zijne wonden zich in Gosselies of Frasne had opgehouden, wel wilde verledigen. Wij zagen alzoo het hooge terrein, en men wees ons de plaats aan, vanwaar de Franschen uit het bosch waren opgedaagd. Hier had de Hertog van Saksen-Weymar den vijand met eene batterij Hollandsche rijdende artillerij, onder bevel van den Kapitein bijleveld, die bij zekeren ons aangewezen boom geposteerd was, wederstand geboden. Eerlang kwam de Kroonprins. Deze was te allen tijde aan de spits, en vuurde alzoo de zijnen tot ongeloofelijken heldenmoed aan. Woedend moeten de gevechten geweest zijn; de verdediging was even moedig als de aanval. Des avonds ten zes ure hield de weifeling der kans op; de Franschen trokken terug tot Frasne, en lieten het slagveld aan de onzen, die er bleven bivouacqueren.
Men wees ons ook de plaats, waar de Hertog van brunswijk gesneuveld is; dit gebeurde om vier uur, niet ver van den grooten pachthof, ruim vierhonderd passen vandaar in de glooijing. Onze Kroonprins heeft het meest gevochten aan de regterzijde van den straatweg naar Charleroy.
De retraite van ons leger volgde op den 17den in de beste orde. In den namiddag begon de aanmarsch der Franschen, die, met groote massas volk, langs den Namenschen straatweg en door de velden aanrukten. Napoleon passeerde alhier met zijnen staf tusschen vijf en zes uur. De soldaten vroegen aan sylvain: hoe ver Brussel nog vandaar was? - Zes uren, was het antwoord. - Zoo, zeiden zij; dan zullen wij er morgen wel een diner vinden! Zij vonden, zeide de vrolijke kastelein, reeds de soep te Mont St. Jean, en hebben het bouilly (het vleesch) niet begeerd!
Welk eene verandering moet het geweest zijn, toen de overgeblevenen van het leger hier in den volgenden nacht wederom doortrokken! Onbeschrijfelijk was de disorde; de Franschen sneden de paarden van voor de caissons, en, met hun twee- of drien, ja vieren, er op zittende, vloden zij heen. Men beseft ligtelijk, hoe de achtergelatene caissons en ander voertuig de passage langs den weg belemmerden. Het was in de nabijheid van dezen kruisweg, dat de reiskoets van den Keizer, en die van eenige Ministers, in handen der Pruisen vielen.
De kastelein bevestigde niet alleen, hetgeen wij te Genappe, aangaande het bespionneren van den Generaal wellington

{==594==} {>>pagina-aanduiding<<}
op den 16den, gehoord hadden, maar ook, dat de vlugt der Franschen reeds vroeg begonnen was. Naar gewoonte, had napoleon eenige Gensd'armes van de Garde in de achterhoede geplaatst, om op de vlugtelingen en deserteurs te passen. In het eerst gelukte dit eenigzins door geweld; dan, in den voornacht kwam er een Officier, die tot hen zeide: Maakt de menschen niet meer ongelukkig! Loopt naar het slagveld, en ziet, hoe wij toegetakeld zijn! Maakt liever ruimte voor den Keizer, die spoedig volgen zal! Hiertoe had men geene ooren, en schold op hem, die de oorzaak was van al deze ellende. Deze Gensd'armes haastten zich ook om hunne veiligheid te zocken in de vlugt. Anderen, die geene paarden hadden, deden hun best om hunne montering bij de boeren tegen blaauwe kielen en witte mutsen te verwisselen.
Na meerdere aanwijzing omtrent de positien bij het aangrenzend bosch en in de vlakte, bezagen wij nog verder de overblijfselen van de schade, door kanonskogels aan de huizen toegebragt, gelijk ook de plaatsen der begraving van de lijken, en keerden daarop naar de herberg terug.
De voortdurende regen noodzaakte ons, eene verandering in het plan van het togtje te maken. Wij namen het besluit, om de paarden van den Ingenieur met deszelfs knecht in de herberg te laten, en reden vervolgens met den Ingenieur in de cabriolet over Frasne naar Fleurus. De regen belemmerde ons nu reeds, door dat de weg zoo glibberig was geworden voor het paard zonder kalkoenen aan de hoefijzers; hoe moet het er uitgezien hebben op den 18 en 19 Junij, wanneer de wegen nog modderiger waren, en de moeite van het marcheren, door de gestadige stortregens en het aanhangen van de klei, tot eene hoogte gestegen was, zelden gezien! - Wij vonden den man, van wien wij te Fleurus naauwkeurige inlichtingen hoopten te erlangen, nog niet te huis; dan, men hielp ons in alles te regt.
Wij zijn op den molen geweest aan den straatweg, vanwaar napoleon vele orders heeft gegeven; vandaar had men een overzigt van de geheele vlakte van Fleurus, alwaar zoo veel bloed gestort is in bijna alle oorlogen. Wij beschouwden deze schoone vlakte hierdoor niet zonder ijzing. Wij zagen dezelve over, met het heerlijk gestelde rapport van Prins blucher in de hand, en konden ons nu een geregeld

{==595==} {>>pagina-aanduiding<<}
denkbeeld vormen, hoe het er op den belangrijken dag moet uitgezien hebben, en hoe de groote beweging der legers geweest is.
Wij waren voornemens geweest, om over St. Amand, Liguy en Sombref te rijden; dan, wij moesten den straatweg houden, om de slechtheid der binnenwegen. Wij kwamen alzoo alleen bij het laatstgemelde dorp. Wij zouden, hadden wij de andere bezocht, nog vele verwoestingen gezien hebben, vooral in Ligny, alwaar een kasteel, twee bouwhoeven en acht-en-twintig huizen zijn afgebrand.
Wij passeerden, omtrent op de helft van den weg, de beek, welke tot scheiding der legers in het eerst gediend heeft, en zagen vervolgens de genoemde dorpen aan de linkerzijde, en Tongrines en andere aan de regterzijde. Wij bleven eenigen tijd te Sombref, en wonnen hier vele berigten in. Vanhier hadden wij ook een niet min treffend overzigt, en vernamen veel tot lof van den grijzen Held blucher. De aftogt begon in den nacht, en werd grootendeels met orde volbragt.
Met verschrikkelijke woede moet er op dezen dag gevochten zijn, ook in het dorp Tongrines; dan, de tijd liet ons geene nasporing van kleine omstandigheden toe. Voor ons was bij dit alles, behalve het generaal overzigt der vlakte, weinig bijzonders op te merken. Wij zagen alleen vele plaatsen, waar lijken begraven waren. Vele van deze aardhoopen waren of opgehaald of opgeborsten, en uit vele staken reeds de beenen van menschen of paarden uit.
Wij reden wederom naar Quatre - Bras, en vervolgens naar Genappe. Ook hier vonden wij wederom zulk een gezelschap, hetwelk ons de misrekening om op Gembloux te reizen, ten einde over Waveren naar Waterloo terug te keeren, vergoedde. Wij vonden er gelegenheid, om te Waveren, en ook te Namen, correspondentie te erlangen omtrent alles, wat in deze plaatsen met het legerkorps van den Maarschalk grouchy was voorgevallen.
Vele kleine omstandigheden werden ons medegedeeld, zoo omtrent napoleon, als deszelfs Broeder jerome, die zich op den 15 en 16den bij den Maire te Frasne heeft opgehouden. Hij is in den nacht van den 18den, weinig tijds na napoleon, te Genappe gepasseerd, en het schijnt waar te zijn, dat hij aan de hand gekwetst is geweest.
Men verhaalde veel, hetwelk een nader onderzoek vereischte. Onder meerdere, b.v., dat er reeds een groot aan-
{==596==} {>>pagina-aanduiding<<}
tal Franschen op reis geweest is, om als ambtenaren in de te veroveren landen te dienen. Is zulks waar, dan zal dit een heerlijk zootje geweest zijn! Wij kennen nu het schuim van den Parijschen ketel; maar dit was zeker het zwarte van het schuim, - verhongerde roofvogels!
Wij hoorden toen ook, en namen dit berigt met meerdere gerustheid aan, hoe zeer voorname Officieren napoleon en de zijnen op dien avond vervloekten, als vooruitziende, welke jammeren nu aan Frankrijk, naar verdiensten, boven het hoofd hingen. Als Nederlanders moesten wij ons verheugen over het verhaal van den ijsselijken nacht der vlugt; dan als menschen moesten wij ons bedroeven.
De ellende steeg hier bij de Franschen tot de hoogste mate. Waggelende door vermoeijenis, en velen blaffende van den honger, zagen zij het zwaard der Pruisen reeds in de nabijheid. Genade was er niet te wachten bij het brandend gevoel van de misdaad: zij moesten voort; en hoe ver was de Sambre nog vooruit! Ysselijke toestand! Bij niets is de ellende van dezen nacht te vergelijken, dan bij die van cortes voor Mexico in de Spaansche Geschiedenis, expresselijk de nacht genoemd, en aldaar met zulke verschrikkelijke kleuren geschilderd.
Ik zal mij niet verder hierin verdiepen. Liever ga ik nu ter ruste, en hoop morgen met aangenamer tooneelen te zullen sluiten.




Vierde brief.

Brussel, den 20 September.

De schrikbeelden van den vorigen avond hebben minder invloed op mijne nachtrust gehad, dan het gestadig gedreun der zware doorrijdende vrachtkarren en het geschreeuw der voerlieden tegen de paarden, hetwelk hier onophoudelijk is.
Wij waren reeds vroeg bij de hand; en, geenszins de gelegenheid willende verzuimen om iets ongewoons te bezien, haastten wij ons om eene der ijzerhutten te bezoeken, in de nabijheid van Genappe aanwezig. Wij bezigtigden de fabrijk van den Heer hens; en het was voor ons iets nieuws, een' ijzerhamer te zien werken, en van oud ijzer nieuwe staven tot hoepels voor wagenwielen te zien vervaardigen. - Wij bezagen ook eene gieterij. Gij kunt u eenig denkbeeld

{==597==} {>>pagina-aanduiding<<}
van den omvang van dit werk maken, door het berigt, dat men om de vier dagen alhier eene kar met twee-en-twintigduizend pond steenkolen noodig heeft!
Wij gingen in den voormiddag op reis, en bezochten nu het slagveld van La belle Alliance van de Fransche zijde. Wij gingen ook naar den boom, waar napoleon in het midden zijner Maarschalken en Adjudanten gestaan heeft, en konden vanhier ook alles overzien. Men wees ons de positie van zijne korpsen aan; en het is buiten twijfel, dat de ervaren Veldoverste uit deze positien te kennen was. Wij namen hier ook naauwkeurig op, langs welke hoogten de Pruisen van de zuidoostzijde waren aangerukt.
Bij de herberg La belle Alliance gekomen, vonden wij eenen gelijken toevloed van vreemdelingen, en vooral Hollandsche Heeren, om de aanstaande huldiging te Brussel bescheiden. Wij vernamen hier, dat de herberg bij de veiling niet meer, dan bij de inzate geboden was, had kunnen gelden, en hoorden niets van de oogmerken des koopers.
Te Mont St. Jean bezagen wij met genoegen het groote, maar eenvoudige werktuig, hetwelk dienen moet om de zware vrachtwagens met derzelver lading te wegen, ten einde te kunnen nagaan, of de keuren op de breedte der wielen tegen het beschadigen van den straatweg wel worden opgevolgd. Het is eene balans, wier toppen liggen op steenen penanten onder den grond. De eene arm is een blad van ijzeren platen, waarop de wagen met de lading gereden wordt; dit blad ligt vlak en egaal met den grond. De andere arm is gelijk die van een' unster, waar langs het gewigt verschoven wordt; dezelve loopt in of onder het bijgebouwde huisje van den opziener. Aan dezen wordt het gewigt gehangen, zoo veel als wagen en lading wegen mogen. Wanneer de wagen nu op het blad staat, worden vier zware schroeven losgemaakt, en men ziet de uitkomst. Daalt het blad, dan wordt er op nieuw gewigt aan de tegenzijde gehangen, en hierna volgt dan de bekeuring. Is het gewigt minder, dan zinkt het groote blad niet, en de wagen wordt er afgetrokken. 's Daags te voren was hierop nog eene lading gewogen, welke 25000 ℔ mogt bedragen en 400 ℔ minder woog. De balans is keurig gemaakt en bezienswaardig; zij slaat zeer spoedig over, en weegt juist.
Te Waterloo vonden wij geen min talrijk bezoek dan op

{==598==} {>>pagina-aanduiding<<}
eergisteren, vooral Engelschen; en, na hier gegeten en onzen heuschen leidsman bedankt te hebben, reden wij door het bosch van Soignies wederom naar Brussel. Bij de intrede in het bosch van deze zijde moest het ons in het oog vallen, hoe veel de jonge boomen geleden hebben door de paarden, welke uit honger den bast van vele hebben afgeknabbeld; en even zeer, hoe bijna overal aan de zijden van den straatweg thans de haver uitspruit, welke uit de omgevallene legerwagens enz. gestrooid is.
Wij kwamen vergenoegd te huis, weltevreden over het slagen in onze oogmerken, om relatien te zoeken tot bekoming van verder licht, en om zelf met eenige kennis van plaatsen en tijden te kunnen te werk gaan; nu hoop ik slechts, dat gij evenzeer zult te vreden zijn over hetgeen ik u meld. Gij begrijpt ligtelijk, dat ik veel meer heb aangeteekend, en dat ik alles, wat voor het geschiedverhaal past, u niet zonder onderzoek kan opdisschen. Neem dit bij provisie aan, als een Dokter - Snelletje. Ik durf u in het vervolg een' goeden maaltijd beloven van vaste spijze, op zijn oud - Hollandsch krachtig toebereid, zonder Fransche poespas en krullen.
Indien u dit voorproefje behage, deel het dan aan de vrienden mede; het zal u en hun in allen gevalle ten blijk verstrekken van mijnen lust tot opsporing der historische waarheid, en van de belangstelling in uw genoegen; terwijl ik ben
Uw Dienaar en Vriend
jacobus scheltema.




Brief van een' Duitscher, wegens de benadering van eigene, en ook van onze vaderlandsche kunst, in het Parijsche museum.

Parijs, 26 Sept. 1815.

Sedert acht dagen heeft zich de stemming jegens de bourbons zeer verergerd. De afdanking van het Ministerie, de groote menigte van ontslagene Officieren, die hier zijn, het niet openen der Kamers, het bijeentrekken van 50,000 Pruisen rondom Parijs, het uitstel des vertreks van de Souvereinen, de hieruit voortvloeijende zekerheid, dat nog niets be-
{==599==} {>>pagina-aanduiding<<}
paald is, hetgeen men echter met zoo veel vertrouwen had aangekondigd: dit alles schijnt op de openbare meening eenen sterken en nadeeligen invloed gehad te hebben.
Hierbij kwam nog het opruimen des Museums. Eerst hadden wij onze weinige stukken, die er waren, weggenomen. De Franschen verzekerden ons, dat het uit loutere achting jegens de Pruisen geschiedde, dat zij ze ons gaven, en zij hoopten, dat wij ons hiermede ook te vreden zouden hotden. Doch, nu kwamen de Hessen, met hunne zeer naauwkeurige catalogen en het oorspronkelijk bewijs van ontvangst uit Kassel. Daar dezen hunne zaken zoo klaar en duidelijk in orde hadden, zeiden wij: Hetgeen voor ons regt geweest was, ware voor de Hessen, die zoo goed Duitsch waren als wij, billijk. - Denon schikte zich, toen hij zag, dat het niet anders was. Maar, toen nu de Hessen hunne schilderijen terug haalden, sloot hij het Museum, en zeide: Claudite jam rivos, pueri, sat prata biberunt. - Het ongeluk wilde, dat juist onze Overste pfuhl kwam, om in het Museun te gaan. Toen deze het gesloten vond, liet hij de non roepen, en zeide hem, dat het tegen de convenances was, zoo iets zonder den plaatselijken Kommandant te doen; hij zon het maar terstond weer laten ontsluiten. - Tot hiertoe had steeds nog de nationale garde de wacht aan het Museum. Den volgenden dag liet de Gouverneur von müffling dezelve aftrekken, en zond er eene compagnie Engelschen heen. Nu waren dus de Hooge Geallieerden alleen meester, en nu heette het: Komt herwaarts tot mij, gij allen, welken iets ontstolen of ontgaan is! - Daar kwamen eerst de Nederlanders, en namen hunne groote rubensen van Antwerpen terug, die meest allen op hout geschilderd zijn. Dat gaf een geweldig spektakel in het Museum - het afnemen der groote schilderijen,
het inslaan van houvasten in de blinden, en dan het pakken, waaraan de Hollanders niet weinig moeite besteedden. Er werd dagelijks in het Museum gehamerd als in eene werkplaats, en de wanden werden zeer ledig. Bijna de geheele Nederlandsche school hadden de Franschen langs dien weg verworven, welken de Heidens, op geene ongepaste wijze, heeten meegaan (mitgehen heissen) noemen!
Tegen de gronden van regt der Nederlanders bragten de Franschen over het geheel zoo veel niet in, deels wijl de Nederlanders bij Belle Alliance hen op het jak gezeten had-
{==600==} {>>pagina-aanduiding<<}
den, deels wijl zij 40,000 man hier hebben, die even 200 vele Advocaten waren. Nogtans waren er eenige Franschjes, die begrepen: de Nederlanders waren toch maar eene provincle van Frankrijk; zoo beide natien gelukkig zouden zijn, dan moesten zij toch weer bijeen. - Anderen zeiden: ‘Chacun à son tour - en er komt een dag, dat wij deze schilderijen in Antwerpen moeten weerom halen, en derzelver transport maakt dan maar dubbele kosten.’ Zoo iets zegt de Franschman, zonder er iets bij te denken. Hij speelt met zijne woorden, als Jan Potage met zijne muts.
Daarop, echter, kwamen de Florentijnen, en zeiden: Zij hadden ook gaarne het hunne weer. Dat was den Franschen te erg; intusschen, daar men eenmaal zoo mooi aan den gang was en een zoo goed begin gemaakt had, moesten de Fransche Kommissarissen dezen ook hunne schilderijen aanwijzen. Dit deden zij sidderende en in merkbare verwarring. Het werd vervolgens een beetje onrustig in de galerij; de Fransche werklieden, die tot het afnemen gebruikt werden, schoolden zamen. De wachthebbende Officier liet alle tien schreden eene dubbele schildwacht zetten, en de rust werd weer hersteld. - De Florentijnen namen over de honderd schilderstukken uit de Italiaansche school weg. Eene geheele zaal werd ledig. Ook behoorden hun vele van de groote schilderijen, die in de eerste hooge zaal hangen, die het licht van boven ontvangt. Deze ziet er thans uit als een ledige loots, daar de groote leertoestellen, waaraan de schilderijen gehangen hebben, daar gebleven zijn.
Gisteren en heden hebben de Oostenrijksche grenadiers aan het Museum de wacht. Ik vroeg eenen: wat zij daar deden? Hij antwoordde: Fossen's holter do drin. - Gisteren zeide men, dat de Venus de Medicis ingepakt werd. Intusschen was het onzeker, daar niemand in het Museum werd toegelaten. Ik kon mij heden het genoegen niet ontzeggen, er heen te gaan. De Oostenrijksche Kapitein begreep, eenen Pruissischen krijgskameraad moest hij doorlaten; en door eene zijdeur van de binnenplaats kwam ik in de galerij, waarin geene levende ziel was. Voor de galerij zaten de Fransche Concierges, die een mensch gaarne vergiftigd hadden, en zich nu toch vriendelijk moesten voordoen. Ik kwam in de zaal, en zij (de Venus) was verdwenen. De pedestal stond nog, -
{==601==} {>>pagina-aanduiding<<}
ook de ronde ijzeren hoep rondom haar. Op den grond lagen nog restjes hout en hooi van het inpakken.
Zoo loopt thans dit volkje alles door de vingers als kwikzilver, en deszelfs handen zijn ledig, nadat het sedert 25 jaren zich ontzaggelijk vermoeid en den halven aardbol doorkruist en doorsnuffeld en uitgeplonderd heeft! Dit is een groot voorbeeld van de regtvaardigheid der dingen, en dat niets duurzaam is, wat langs wegen der ongeregtigheid gewonnen wordt. Gelijk nooit Rooverbenden op den duur rijk worden, zoo zal het ook nooit een Staat van Vrijbuiters, als Frankrijk was.
Van daag worden de paarden van den triomfwagen weggenomen. Dit zal eenen geweldigen indruk op het volk maken.
Daar dit alles zoo langzaam toegaat, en van den kant der Franschen onder bestendig sammelen en eeuwig tegenspreken, gevoelen zij zoo regt de zeven graden der pijnbank. Hadden zij terstond besloten, alles terug te geven, wat zij hadden heeten meegaan, zoo hadden zij er lang zoo veel niet bij geleden. Doch, zij hopen door hunne talmachtigheid nog altijd wat te bekwanselen en te houden. - Reeds wankelen de Akensche zuilen. Denon dreigde destijds het Museum te sluiten; hij maakte op den onaangenamen indruk opmerkzaam, dien dit maken zou, en bad ons, op onzen goeden naam te denken. Thans is het er door; onze goede naam heeft niet bijzonder geleden; en als er niets meer in het Museum is, dan zijn de zuilen, die een paar tusschenmuren in het Museum schragen, overtollig. Daar de Louvre zoo lang zonder deze zuilen gestaan heeft, zal zij nu ook niet instorten, als men ze wegneemt. Niets helpt ons hier meer voort, dan de Fransche Politiek. Hiermede zijn zij geheel buiten den tijd; en wanneer het bij ons ergens hapert, dan verschijnen een paar politieke streken van de Franschen, en brengen de dingen weer aan den gang, en altijd ten beste der Duitschers!





{==602==} {>>pagina-aanduiding<<}

Het slagveld van Belle Alliance.


Ja, 'k heb de plaats bezocht, waar zoo veel helden streden, 
En vielen in den strijd; 
'k Heb huivrend op hun graf getreden, 
Hun dierbaar stof een traan gewijd. 
 
't Was stil, ontzettend stil. Geen windje boog de halmen; 
Geen zucht weerklonk den zucht, die aan mijn hart ontvlood; 
Geen vogel zweefde rond, of stoorde door zijn galmen 
Het zwijgen van den dood. 
 
En hier, hier woedden korts de digtgepakte drommen, 
En stieten op elkaar met donderend geluid. 
Hier deed het schutgevaart den donder Gods verstommen, 
En schoot zijn bliksems op de ontelbre rijen uit. 
Hier kletterden kuras en zwaarden, 
Bij 't moedig brieschen van de paarden, 
En 't trapplen van den hoef, en 't davren van den grond. 
Hier gilden haat en schrik; hier brulden smart en woede; 
De doodsangst vloekte hier God - zelf in euvlen moede, 
Of bad zijn jongst gebed met toegeklemden mond. 
Hier was de reuzenstrijd der volken. 
De hemel dekte zich met wolken, 
En schoot geen zonnestraal op 't gruwzaam schouwspel af. 
De helgeest rees uit 's afgronds kolken, 
En grijnsde bij den strijd en 't ongemeten graf. 
 
De woede steeg. De strijd werd moord. De menschheid rilde. 
't Verstaalde hart kromp weg, aan krijg en bloed gewoon. 
Daar zwenkte de oorlogskans. De vloek des menschdoms trilde, 
En stortte duizlend van zijn troon. 
 
Zij drongen voort, de dappre strijders. 
Het vlugtend roofgebroed liet hun den zegekrans. 
Het veld bleef rood van bloed. Daar rusten de edle lijders, 
Voor 't vaderland geveld, bedekt door luttel zands. 

{==603==} {>>pagina-aanduiding<<}

Zij rusten vreedzaam daar, met wie hun krijgszwaard doodde. 
Wie 't wreedst was in den strijd, in 't woeden onverzaad, 
Ligt bij zijn vijand neer. Hen dekt dezelfde zode. 
De grafkuil smoort den haat. 
 
Als weer de lentezon het aardrijk zal bestralen, 
Weer halmen lokken zal uit d'omgeploegden grond; 
Als weer een welige oogst zal ruischen door de dalen, 
Dan zoekt het oog vergeefs naar hunne graven rond. 
De witte heuvels, die het heldengraf verraden, 
Zijn dan met golvend graan beladen. 
Geen zuil verbreidt der helden lof. 
Geen steen herroept hun naam, getuigt hunne edle daden, 
Vergeten in het stof. 
 
Maar neen; hun naam wordt niet ver geten. 
De laatste naneef zal het weten, 
Dat hier oranje streed en Neerlands heldenjeugd. 
Waartoe in gulden schrift hun daden uitgemeten? 
De lof blijft nietig bij hun deugd. 
 
Dat Brussel nog bestaat, door Franschen ongeschonden, 
Dat is de zuil, die hen vereert; 
Die zal hun edlen moed aan 't nageslacht verkonden, 
Zoo lang de wereld deugd waardeert. 
 
Dat Neerland Neerland is, Vorst willem eert als Koning, 
Dat dankt hun Neerlands volk als 't onwaardeerbaarst pand. 
Die dankbaarheid is hun belooning; 
Zij streelt hen in de hemelwoning, 
En juichend zien zij neer op 't bloeijend vaderland. 
 
September, 1815. 






{==604==} {>>pagina-aanduiding<<}

Aan den heer C. Loots, na het hooren van deszelfs dichtstuk: de lof van den burgerstand. (*)


Geen Kruis of Star of Ordeslint, 
De speelpop van 't volwassen kind, 
o Neen! een Burgerkroon zij u, o loots, beschoren! 
Of, kan uw sier gemoed geen zinnebeeld bekoren, 
Dat Burger-deugd met Vorsten-luister zamenpaart, 
Zoo moge 't Nageslacht, bij 't lezen van uw Zangen, 
Daar 't op uw Beeldt'nis staart, de lofspraak ééns vervangen: 
‘Hij draagt geen Lauwerkroon, maar was den lauwer waard. 

IJ.

Puntdichten.

Op den Amsterdamschen schouwburg, bij de vertooning van het Fransche tooneelspel: De ekster en de Dienstmaagd.


Sinds Neêrlands Melpomeen ontweek uit d'achtb'ren Tempel, 
Nam 't Dierenrijk bezit van zijn' gewijden drempel, 
En drong ten Voorhof in, en naderde 't Altaar 
Met Paardgetrappel, Hondgebas en Aapgrimassen: 
Apollo's Koor ontvlugt met droevig rouwgebaar; 
En ach! voor Hemelval, wat toeft ons?.... Eksterkrassen! 



{==605==} {>>pagina-aanduiding<<}

Op de, ten voeten uit geschilderde, afbeelding van Talleyrand de Périgord.


Dit 's talleyrand, naar ziel en ligchaam even kreupel, 
En die, in 't hinken, elk ten waardig' voorbeeld strekt; 
Met stalen voorhoofd, en een hart met ijs omtogen, 
Dat alle menschlijkheid met zijne schors bedekt. 
Zie de Eerlooze, in 't geheim verkocht aan 's Dwing'lands wenschen, 
Hoe hij met d'eenen voet op 't pad der schande staat, 
En met den and'ren veinst zijn' wettig' Vorst te volgen.... 
Maar dit juist is het been, waaraan hij kreupel gaat! 
 
Naar het Fransch. 


Ney eergierig.


‘Ney is eergierig’ .... zeide onlangs een zijner vrinden. 
Juist! gierig is het woord: en 't is vandaar welligt, 
Dat hij zijn' schat zoo trouw verbergt voor elks gezigt, 
Dat niemand, wat hij_zoek', ooit Eer bij hem zal vinden! 


Op het in de nieuwspapieren wedersproken berigt der beschadiginge van de Venus de Medicis te Parijs.


A. 
 
Men wederspreekt thans, dat de Venus zij geschonden. 
 
B. 
Geloof het nooit, mijn Vriend! Het feit is al te waar. 
En wie de daders zijn, schijnt mij niet minder klaar. 
Hoe! Venus te Parijs, en Venus ongeschonden.... 
Daar ligt geene enk'le Maagd wordt in Parijs gevonden! 
 
IJ. 



{==606==} {>>pagina-aanduiding<<}

Muzikaal berigt.

Zonderling, voorzeker, moet het elken echten beminnaar der Muzijk voorkomen, dat, hoezeer dezelve, hier ter Stede niet alleen, vooral sedert de laatste twintig jaren, schier algemeen beoefend wordt, maar ook in ons Land eene aanzienlijke hoogte bereikt heeft, men slechts zeldzaam, in onze Tijdschriften of Dagbladen, (in sommige van welke men gretig, schoon veelal met het hoogste regt, van uitheemsche talenten melding maakt) hoort gewagen van hier te lande verdienstelijk uitgevoerde Concerten en Muzijkstukken, of van uitmuntende inlandsche Toonkunstenaars, of van hunne muzikale voortbrengselen, en dat daarmede, tot dus verre, doorgaans gewacht wordt, tot tijd en wijle er een verslag over den toestand der Muzijk in de Nederlanden in de Leipziger Muzikalische Zeitung verschenen is, hetwelk alsdan, in het Hollandsch vertaald, in den Kunst- en Letterbode wordt overgenomen. Immers heeft zulks reeds een paar malen plaats gehad; en daardoor is het natuurlijk aan velen voorgekomen, alsof de Nederlanders hun eigen oordeel wantrouwden, en de openbaarmaking van hetzelve schroomden, zoo het niet bevorens, door in gemeld Duitsche blad geplaatst te zijn geweest, eenig gezag verkregen had: want, dat de in hetzelve voorkomende berigten niet altijd van Duitschen oorsprong waren, heeft men kunnen zien aan dat, hetwelk in het jongstverloopene jaar daarin gelezen werd.
Verre van aan dat Tijdschrift, of deszelfs verdienstvolle oogmerken, te kort te willen doen, erkennen wij hier met dankbaarheid, aan de voortgezette lezing van hetzelve veel te danken te hebben: ook willen wij gaarne aan de daarin voorkomende berigten en beoordeelingen van Muzijkwerken onzer Meesters regt laten wedervaren, zoodra ons blijkt, dat die beoordeelingen en berigten met onpartijdigheid zijn ter neder gesteld; doch welk voornaamst vereischte wij menigwerf (het zij met bescheidenheid gezegd) gemeend hebben te missen. Het is hier de plaats niet, daarover uit te weiden. Wij verbeelden ons echter in staat te zijn, een en ander ontegenzeggelijk te bewijzen. Dan, in plaatse van ons daarmede, vooralsnu, bezig te houden, zullen wij liever over-
{==607==} {>>pagina-aanduiding<<}
gaan, om het eigenlijke doel, dat wij ons met dit schrijven hebben voorgesteld, kortelijk aan te wijzen.
Om de opgenoemde en nog vele andere redenen, welker openlegging door ons voor het Publiek min belangrijk wordt geacht, zijn wij met den Heer Redacteur der Vaderlandsche Letteroefeningen overeengekomen, om, provisioneel, in dit zoo algemeen gelezen Tijdschrift, maandelijks, naar gelange van de veelheid der stoffe, eenig beoordeelend berigt te plaatsen over uitgevoerde Muzijkstukken enz., niet alleen te Amsterdam, maar ook in andere voorname Steden van ons Koningrijk; ten einde, door zoodanige, elkander regelmatig opvolgende, berigten, het kunstminnend Publiek in staat te stellen, om den toestand der Muzijk in ons Vaderland over het algemeen beter te kunnen beoordeelen, dan tot hiertoe, uit de stukswijze, en, naar ons inzien, dikwerf vrij onvolledige, overzigten in de Muzikalische Zeitung, heeft kuunen geschieden. Men ziet echter gereedelijk, dat hiertoe medewerking vereischt wordt; en daarom noodigen wij alle liefhebbers der Muzijk, die dit ons voornemen met hunnen bijval willen vereeren, bij dezen uit, om ons hunne bijdragen, ter betere volvoering onzer voorgenomene taak, onder het adres der Uitgevers van dit Maandschrift, vrachtvrij, toe te zenden. Het spreekt van zelve, dat, behalve de vereischte beknoptheid, tevens onpartijdigheid, bescheidenheid en volledigheid, als hoofdvereischten van zoodanige, door ons verlangde en bij ons ingewacht wordende, stukken zijn aan te merken.
Behalve deze berigten over hier en elders in de Nederlanden uitgevoerde Muzijk, wenschen wij ook, van tijd tot tijd, aan het kunstlievend Publiek een, het zij aankondigend, het zij, bij de uitgave van belangrijke werken, beoordeelend, verslag te leveren van de door Nederlandsche, of ook door aanzienlijke buitenlandsche Meesters of Liefhebbers, in het vervolg uit te gevene Muzijkwerken, wier getal, tot ons innig genoegen, in de laatste jaren ook aanmerkelijk is toegenomen: zullende echter dit verslag steeds afgezonderd blijven van de gewone, in dit Maandschrift voorkomende, rubriek van Boekbeoordeelingen. Het komt ons voor, dat het welbegrepen belang der Uitgevers van dusdanige Muzijkwerken hen gereedelijk zal doen besluiten tot het aan ons (mede onder het adres der Uitgevers van dit Maandschrift) vrachtvrij

{==608==} {>>pagina-aanduiding<<}
inzenden van een exemplaar der bij hen gedrukte of in het licht gegevene Muzijkwerken; dewijl, langs dezen weg, hunne uit te gevene stukken algemeener zouden bekend worden, en, indien men ons aanprijzend gevoelen deswege omhelsde, meerdere achting en aanzien verwerven; terwijl ook anderen, door dit middel, zouden worden afgeschrikt, om nietsbeduidende muzijk-beuzelarijen door den druk gemeen te maken en te verspreiden.
Ondanks al hetgene tegen deze onze kunstlievende bedoelingen en voornemens uit partijdigheid of zelfbelang kan ingebragt worden, vleijen wij ons, de goedkeuring van meer dan éénen Kunstminnaar te zullen verwerven. De uitvoering van muzijkstukken geschiedt doorgaans openbaar, en is derhalve eene zaak, die het Publiek aangaat; de af- zoo wel als de goedkeuring heeft haar nut: zonder doel om te beleedigen, de kunststukken, of derzelver uitvoering, aan de onveranderlijke grondregelen der echte kunst te toetsen, kan niet dan voordeelig zijn aan al wat daarop eenige betrekking heeft; de tegenwoordige tijd is daarvoor zeer geschikt; de herlevende handel zal velen in staat stellen, iets meer voor de kunst te doen, dan dezelve toe te juichen; en de Kunstenaars zelve zullen alzoo ook meer tijd ter gezamenlijke uitvoering kunnen afzonderen.
Onder alle toevallige omstandigheden, die den voortgang der Muzijk belemmeren, is dit gebrek aan vereeniging der Kunstenaren voorzeker niet de geringste, en daarom in de berigten der Muzikalische Zeitung met regt gegispt. Wij gelooven echter, dat men hieromtrent in zijne oordeelvelling zeer omzigtig moet zijn, ten einde geene onregtvaardigheid te begaan omtrent zoodanige Kunstenaren, die, met den besten wil, nogtans buiten staat zijn om daartoe mede te werken. Trouwens, zijn niet de meesten verpligt, voor hun onderhoud en dat van hun gezin, een groot gedeelte van den dag aan het geven van onderwijs te besteden? En wie is er, die niet met ons het nadeelige voor eigene kunstbeschaving bij deze bezigheid inziet, vooral wanneer men, gelijk velen, zich voor eene geringe belooning daartoe moet verledigen? Is het dan wel te verwonderen, dat denzulken, na des daags met lessen als overstelpt te zijn geweest, de lust ontbreekt, om zich, des avonds, aan de beoefening der kunst te wijden, en daardoor zichzelven en anderen daarin te vol-
{==609==} {>>pagina-aanduiding<<}
maken? Bovendien ontbreekt het den beoefenaren der Muzijk schier geheel aan Genootschappen of zamenkomsten, waarin men zich, door onderlinge mededeeling en onderrigt, de beoefening gemakkelijk maakt, en die bij andere kunsten, bij voorbeeld de Teeken- en Schilderkunst, zoo verbazend veel nuts te weeg hebben gebragt, en nog dagelijks brengen: om nu van de ondersteuning van den kant der voorname, of door de fortuin mild bedeelde, lieden niet te gewagen, die, door geringe opofferingen, zoo veel zouden kunnen bijdragen. Het kwetse de kieschheid niet van onzen Stadgenoot, den geachten Kunstminnaar f.w. schmieg, dat wij hem, bij deze gelege heid, ten voorbeelde aanhalen voor vele anderen; zijn ondoofbare ijver toch deed hem der kunst dikwerf aanzienlijke offers brengen, en het is aan hem, dat wij de goede Muzijk, die wij in de laatste jaren mogten hooren, grootendeels te danken hebben.
Men vergunne ons, dit berigt en deze algemeene aanmerkingen nog met eenige bijzonderheden te besluiten:
Vaste Concerten zullen wij, dezen winter, waarschijnlijk drie hebben; namelijk: Eruditio Musica, Felix Meritis, en Harmonica. Het eeste zal, na eenige jaren stilgestaan te hebben, in den aanstaanden winter weder hervat worden; en wij zouden ons hierover kunnen verheugen, zoo slechts Harmonica niet tevens op Zondag bleef plaats hebben, hetwelk noodwendig beide verzwakken moet, daar de moeijelijkheid, om één goed Orkest in al deszelfs deelen zamen te stellen, zich nog meer zal deen gevoelen, wanneer men twee te vervullen heeft. Intusschen wenschen wij, dat Eruditio Musica wederom datgene worden moge, wat het in den aanvang van deszelfs stichting en eenigen tijd daarna geweest is; dat, ja, eene billijke zucht tot voordeel de ondernemers beziele, maar dat dit geenszin hunne éénige bedoeling zij, en zij voor de kunst, als kunst, iets mogen overhebben: het kan niet anders, of dit zal op de duurzaamheid hunner onderneming van gelukkigen invloed zijn; want, dat de overdrevene zucht tot winst nadeelig op deze inrigting gewerkt hebbe, zou niet moeijelijk te bewijzen zijn.
Hetgene wij over het spelen op Zondag van Eruditio Musica gezegd hebben, kan ook op Harmonica toegepast worden. Schoon bij beide Concerten de zamenstelling der Orkesten nog onbekend is, ten minste bij ons; zoo is ten op-
{==610==} {>>pagina-aanduiding<<}
zigte van Harmonica de nieuwsgierigheid ook nog gespannen, om te weten, wie er de directie voeren zal, uit hoofde dat de Heer baldenecker, die dit den voorgaanden winter deed, alsnu bij Eruditio Musica is. Over het geheel zijn wij nieuwsgierig naar den uitslag dier twee Concerten, daar bij Eruditio Musica vele goede Meesters, en bij Harmonica de beste Liefhebbers zijn, vooral voor den Zang; van welk voorregt wij hopen, dat de Directie zich bedienen zal tot de uitvoering van ensemble-stukken, waarvan inderdaad te weinig werk gemaakt wordt.
Felix Meritis beantwoordt, sedert eenen geruimen tijd, niet aan de verwachting, welke men van hetzelve kan vormen. Daar des Vrijdags geen Schouwburg speelt, kan men de beste Meesters engagereng en nogtans plaatst men in het Orkest zoo vele aankomende Liefhebbers. Men moest toch inzien, dat de kunst bij zulke toegeefijkheid lijdt. Waarlijk, wanneer de vreemdeling in dit zoo fraaije Instituut niet iets voortreffelijks hooren kan, dan weten wij niet, waar wij hem zullen kunnen brengen! De ijver, om dit Concert tot iets uitstekends te maken, moest de Directie nopen, geene sujetten te laten optreden, dan die behulpzaam zijn konden, hetzelve daartoe op te voeren. Om deze reden alleen moest men geene Kinderen laten spelen, die zeer te onpas hier de plaats van een aantal bekwame Meesters innemen, en met welke toe te laten men hoogstens de ouders of familie kan verpligten. Ook in de keuze der Muzijk behoorde men meer omzigtigheid te gebruiken: Je Sledevaart van mozart en dergelijke zijn geene stukken, die men dikwerf moet doen uitvoeren. Het geheel der inrigting, waarvan het Departement der Muzijk een gedeelte uitmaakt, het auditorium, haar eigen roem, met één woord, alles behoorde de Directie aan te sporen, de meeste omzigtigheid in de keuze der stukken en der solo-spelers in acht te nemen.
Opera's zijn op dit oogenblik, in Amsterdam ten minste, van zoo weinig aanbelang, dat men daarover niet veel, der moeite waardig, zeggen kan. Hetgene daaromtrent in de Muzikalische Zeitung, en voorts in den Kunst- en Letterbode, is geplaatst, draagt geheel onze goedkeuring weg, zoo wel wat het Tooneel, als wat het Orkest betreft. Het nietsbeduidende, dat te dezen opzigte kan gedaan worden, doet ons verlangend uitzien naar iets, dat onlangs wèder-
{==611==} {>>pagina-aanduiding<<}
om ter sprake gekomen is, doch ook sedert weder schijnt opgegeven te zijn; namelijk: eene Hoogduitsche Opera. Zoodanige inrigting, mits zamengesteld uit bekwame voorwerpen, kan den Zang onder ons eenigzins doen toenemen, vooral wanneer er lieden bij zijn, met genoegzame theoretische kennis toegerust tot het geven van grondig onderwijs, alsmede met den noodigen lust tot dit moeijelijke vak. Dat daaraan - aan Onderwijzers voor den Zang - een volslagen gebrek is, zullen wij wel niet noodig hebben te betoogen. Wat anders, dan dit, was het, dat den verdienstelijken Heere sundorff bewoog, behalve zijnen eigenen, ook nog eenigen anderen kinderen dusdanig onderwijs mede te deelen? Jammer is het daarom, dat veelvuldige bezigheden dien volijverigen Kunstvriend genoodzaakt hebben, hetzelve te sta ken, daar men reeds zoo vele vruchten bij zijne jonge kweekelingen bespeurde; hetwelk trouwens van zulken meester niet te verwonderen was.
Eene zaak is er nog, die wij, van Zangonderrigt sprekende, niet stilzwijgend kunnen voorbijgaan; en deze is, het onderwijs hierin op de scholen. Bij de vele moeite, die men ziet, dat men zich hier op de Stads-Armenscholen daartoe geeft, is het wel te beklagen, dat het den onderwijzeren zoo zeer aan alle hulpmiddelen ontbreekt. Wij willen te minder dit punt hier onaangeroerd laten, dewijl het sedert eenen geruimen tijd, in Duitschland inzonderheid, ter sprake gekomen is, en men, om zoo te spreken op den tast aan, in het Hoogduitsch deswege iets goeds vinden kan, der vertalinge dubbel waardig, en van wezenlijk nut voor onze jeugdige kunstbeoefenaars. Mogt eene bekwame hand zich daartoe eens verledigen!
Over de Kerkmuzijk zullen wij ons thans niet uitlaten. Welligt wordt dit onderwerp door ons nader en opzettelijk behandeld.
Even min zullen wij hier stilstaan bij de onbepaalde, van tijd tot tijd gegeven wordende, Concerten. Het saizoen, waarin deze gewoonlijk plaats hebben, is op handen; en, indien onze voorgenomen arbeid aan het Nederlandsch kunstminnend Publiek niet mishage, maar door hetzelve ondersteund wordt, zullen wij genoegzame gelegenheid aantreffen, om ook hieromtrent onze bedenkingen, van tijd tot tijd, bescheidenlijk voor te dragen.

{==612==} {>>pagina-aanduiding<<}

Ziet daar, wat wij vooralsnog over den staat der Muzijk in het algemeen, ter gelegenheid der bekendmaking van ons voornemen te dezen aanzien, wenschten te zeggen. Schoon ons oogmerk in den beginne niet was, daarover zoo verre uit te weiden, komt ons zulks van achtere niet ongepast voor, inzonderheid zoo aan onzen voorslag mogt beantwoord worden, als wanneer dit een en ander als inleiding kan worden aangemerkt, ten einde eenigermate het standpunt aan te wijzen, waarvan onze bedoeling uitgaat. Bereiken wij ons oogmerk, zoo zal men, door het plaatsen van de boven bedoelde stukken, de Muzijk en derzelver Beoefenaars van naderbij doen kennen. Niet genoeg, echter, kunnen wij anderen die onzijdigheid aanprijzen, welke wij steeds in het oog wenschen te houden. Vindt men een of ander te berispen of af te keuren; men doe het, ja, wel met die vrijmoedigheid, welke de liefde tot de Kunst vordert, doch tevens met die kieschheid, welke men den Kunstenaren verschuldigd is. Dat men, over het algemeen, meer het goede, dan het minder volmaakte of slechte, ter bane brenge; ja, men zwijge liever van dit laatste. De Kunst en haar verheven doel zij bovenal het eindoogmerk van ons vereenigd pogen, om welk te bereiken alle gepaste middelen verdienen gebezigd te worden. Maandelijks zal dus een klein gedeelte van dit Tijdschrift daaraan worden toegewijd. Ook nieuwe ontdekkingen in de verheven Toonkunst en derzelver leerwijze zullen daarin. met dank aan de geëerde zenders, worden opgenomen.

Een Gezelschap Kunstvrienden te Amsterdam.


{==613==} {>>pagina-aanduiding<<}

Mengelwerk.

Onderzoek en verdediging van het voorbidden voor kranken, in de kerken, bij den openbaren godsdienst.

De naaste aanleiding, om deze verdediging van het voorbidden voor kranken bij den openbaren Godsdienst te ondernemen, gaf mij het stukje, voor weinige maanden in dit Mengelwerk opgenomen, (No. VII. bl. 277.) waarin dit overoud gebruik der Kerke, bij Roomsch en Onroomsch steeds nuttig en zeer betamende geoordeeld, uit hoofde van menigerlei ingeslopen en ergerlijk misbruik, afgekeurd, en voor onze meer verlichte dagen ongepast gerekend wordt. De Heer W. (want dus teekent zich de onbekende) had, tegen den raad en minzamen drang zijner vrienden, niet kunnen besluiten, om, voor zijne zieke Gade, eene kerkelijke voorbede te vragen: en, zonder bijzondere redenen aan te voeren voor dit zijn, welligt prijsselijk, althans zeer verschoonlijk, gedrag, poogt hij hetzelve blijkbaar te vergoelijken door algemeene redenen, of bezwaren tegen die godsdienstige verrigting; en drijft alzoo, gelijk elk mensch ligt tot uitersten overslaat, zijnen ijver, naar ons gevoelen, te verre. Immers, dat de Redacteur, namens de Schrijvers der Letteroefeningen het woord voerende, niet vreemd was van dat denkbeeld, laat zich opmaken uit de aanteekening, waarmede hij, gedachte stukje opnemende, deszelfs plaatsing deed vergezeld gaan, en tegen misduiding van zijn doel de Lezers waarschuwde, door te zeggen, (bl. 277 aan den voet) ‘dat Voorbiddingen, bij goed gebruik, als bewijs en bevorderingsmiddel van onderlinge broederlijke belangstelling en liefde,

{==614==} {>>pagina-aanduiding<<}
niet te verwerpen zijn, maar wel eenen Christelijken geest ademen.’
In een gezelschap mijner vrienden, kort na de uitgave van het bedoelde No., viel het gesprek over dit ernstig onderwerp en het stukje van W., wanneer ik duidelijk bespeurde, dat er was, die, de noot van den Redacteur hebbende voorbijgezien of weinig overwogen, naar mijne denkwijze te veel gewigts hechteden aan de bedenkingen des onbekenden, en het misbruik, dat te dezen, niet buiten schuld van verachtelijke Leeraren, of bij mangel van een naauwlettend toezigt, in grootere Gemeenten, of elders, is ingeslopen. Buiten staat om daadzaken tegen te spreken, op wier verhaal de Christen niet anders dan blozende moet stilzwijgen, gevoelde ik eene huivering, hoe mogelijk, onder ons, een geest van ligtzinnigheid en ongeloof, door een te lang verkeer met spottende Franschen in het Vaderland verspreid, het hoofd opsteken, de misbruiken, zoo omtrent de huisselijke als openbare Godsvereering, ten breedste en boven waarheid uitmeten, ja op dien zwakken grond, misschien met een schimpend vernuft, wat bij den Nederlander meest heilig is, en zijn moet, aanranden, bestrijden konde, als ongepast in onze meer verlichte dagen, en louter vooroordeel, van overouden tijd ons aanklevende. Hoe het zij, en nu tot de Kerkelijke Voorbiddingen, en de gevoelens des Heeren W. daarover, mij bepalende, deed mij de ondervinding in gedachten vriendenkring eigenaardig vreezen, dat de kleene mate van tegengif, door den Redacteur toegediend, welke zoo luttel vermogt bij hen, die prijs stellen op den openbaren Godsdienst, nog minder stond uit te werken bij menschen van losse beginselen en zeden. Ik keurde het hierom noodig, niet zoo zeer om mij met meergemelden W. in eenen pennestrijd te wikkelen, als wel om het betamelijke en nuttige der Kerkelijke Voorbiddingen aan te toonen; opdat niet het miskende doel en voorbeeld des achtenswaardigen mans, dien ik, hoezeer hij naar mijn begrip dwaalde en

{==615==} {>>pagina-aanduiding<<}
zijne zaak te ver dreef, vereere, nadeeligen invloed hebbe ter ondermijning van een godsdienstig gebruik, dat de gezonde Rede billijkt, en voor het algemeen aanprijst; terwijl zij plaatsgrijpende misbruiken wraakt, en derzelver verbetering vurig wenscht. Gelukkig, zoo deze mijne poging en waarheidsliefde den Heere W. en andere Christenen, evenzeer afkeerig van blinde verkleefdheid aan het oude, als vreemd van overmatige zucht voor het nieuwe, behagen, en overreden moge, om te doen, wat oorbaar is en pligtmatig!
Om voor te komen, dat onze rede niet uitloope buiten het bestek, zullen wij aanvangen met de aanwijzing van het eigenlijke doel van ons onderzoek, of den staat des geschils. Wij behoeven immers niet stil te staan bij de noodzakelijkheid, en 's menschen geschiktheid, om God te bidden, met hope of uitzigt van verhooring? Rede en Openbaring leeren ons dit zoo duidelijk, en het geschrift zelve van W. erkent en staaft deze waarheid zoo volmondig, dat zij ons betoog geenszins vereischt. Wij stellen dus vooruit, dat het Gebed, en uit den aard der zake, en wegens het zedelijk nut, daaruit ontstaande, en op gezag des Christelijken Wetgevers, pligt is. Wij beweren ook, dat deszelfs betrachting, gelijk trouwens iedere daad van Godsdienst, of elke gehoorzame opvolging der geboden des Heeren, den mensch welgevallig maakt bij zijnen Hemelschen Vader, en hierdoor diens gunste en zegen meer waardig. Daarin, het zij de hoogste Wijsheid en Liefde onze bij zondere wenschen en verlangens goedvinde te vervullen, of niet, moet, onzes inziens, het verhooren onzer beden gelegen zijn, ten minste voornamelijk gesteld worden. God, immers, handelt steeds, in zijn bestuur des heelals, naar hetgene zijne voorzienigheid ten meesten nutte dienstig keurt: God heeft, om den vromen blijk te geven van zijne toegenegenheid, in eenen eigenlijken zin, geen aanzoek of tusschenspraak van menschen noodig; en iedere bede aan den Alzegenaar behoort onderwerping te ademen aan deszelfs heiligen

{==616==} {>>pagina-aanduiding<<}
wil. Dat vereischte, en de geschiktheid om in geest en in waarheid den Onzienlijken te naderen met uitzigt op verhooring, moet voorts toegekend, althans in genoegzame mate bereikbaar geacht worden voor elken Christen. Het Gebed, immers, is bevolen, en wel door Hem, wiens heiligheid geenszins het onmogelijke vordert, maar het gebrekkige, dat onzer zwakheid bijblijft, ontfermend, genadig overziet, meer dan een vader op aarde in zijne welgezinde kinderen. Het Gebed, derhalve, om ons gevoelen te dezen voluit te zeggen, merken wij aan, als eenen eersten, onmededeelbaren pligt, dien het redelijk schepsel jegens den Schepper te vervullen heeft; waaromtrent hetzelve, gelijk wegens alles, wat godsvrucht voorschrijft, alleen verantwoordelijk is bij Dezen; en waarvan zich niemand dus kan of behoort ontslagen te achten, zoo lang hij eene gezonde ziel in een gezond ligchaam omdraagt. Dit werk, aan eigene vroomheid zoo duur bevolen, geheel over te dragen op den naasten, wie hij zij, of welk eene meerdere heiligheid en geschiktheid hij ook, naar ons gevoelen, hebben moge, kan dus niet anders zijn dan een uitvloed der botste onkunde, of van een dwaas vooroordeel, en verdient geenen anderen naam, dan dien van een uitzinnig bijgeloof. Maar het vereenigd opdragen onzer belangen aan den algemeenen Schepper en Vader der menschen, het bidden met en voor den naasten, waar en wanneer zulks geschieden moge, heeft eenen beteren titel; en menschenliefde schrijft evenzeer dezen pligt der gezellige hulde voor, als eigene af hankelijkheid van God iemand dringen kan, in afgezonderde eenzaamheid zijnen boezem uit te storten voor het alziend oog. Dit erkent wederom de Heer W. en gewis met hem ieder regtschapen Christen, en zal ik des aanzien voor eene toegestemde waarheid. Liever beweer ik, dat, bij de velerlei behoeften onzer nature, bij den naauwen band van huisselijke, maatschappelijke en ook kerkelijke betrekkingen, en wegens de
sterke inspraak der meêwarigheid, in ons gevoelig har-
{==617==} {>>pagina-aanduiding<<}
te diep geworteld, zoo wel als uit hoofde van het Christelijk bevel der Liefde des Naasten, het bidden eens mans, wien zelfliefde alleen bezielt, onzen Vader, die in de Hemelen is, bezwaarlijk welgevallig zijn kan; ja dat, omtrent aardsche bedeelingen, zelfverloochening en opoffering van eigenbatige beginselen aan algemeen nut den geloovigen en opregten inzonderheid betamen in zijne aanbidding van God. Wat hiervan zij, gezellige hulde, waartoe de mensch, behalve in zware droefenis of rouwe, eigenaardig overhelt, gelijk dezelve, door onderlinge deelneming, den ernst en de aandacht verhoogt, alzoo begunstigt zij bij uitnemendheid en versterkt die bijzondere en huisselijke of wijder strekkende Christelijke liefde, welke de eigenlijke drijfveer is tot het gemeenschappelijk aanroepen van God, als Schepper en Vader van allen. Voorzeker tot iederen nood en behoefte der menschen zoude zich de goedwilligheid der biddenden volvaardig uitbreiden, om dien voor God te verhalen, en zijner voorzienigheid aan te bevelen: dan, even als zulks onzer kortzigtigheid en onkunde ondoenlijk is, vermag zij hierom ook, en moet dezelve zich met algemeene bewoordingen vergenoegen bij den Alwetenden. Edoch, waar het eigenlijk op nederkomt, houden deze redenen steek, en is het waarlijk pligt, voor en met anderen, bijzonder voor kranken, of die in nood en gevaren zijn, ootmoedig de Voorzienigheid om hare tusschenkomst te smeeken, wij ontwaren dan geene onvoegzaamheid, die ons belette, het zij te huis, of in eene vergadering der Christenen, vrome verzuchtingen voor lijdenden uit te storten, in wier lot wij veelmeer, dan in hunne min bekende personen, belang stellen. Intusschen wij laten het niet bij dit, misschien in het oog van velen onzer Lezeren welligt te overhaast besluit, maar verledigen ons gaarne tot verdere ontwikkeling en
aandrang van ons gevoelen.
Waar wezenlijk onderlinge liefde en teederheid heerscht tusschen echtgenooten, ouders en kinderen, broeders

{==618==} {>>pagina-aanduiding<<}
en zusters, of hen, wien de band der nature, des bloeds en der rede op het naauwst vereenigt, daar vergeet zich de zucht tot zelfbehoud bij dreigend gevaar of het besmettend ziekbed van een meest dierbaar pand, daar waagt de mensch, met een deelnemend en beangstigd harte, zijne eigene gezondheid en leven; daar overstemt de teederste hartstogt wel eens te zeer de inspraak, wij zeggen niet eener koele rede, maar van bedaarde voorzigtigheid. Het gewigt van dreigende en naauwelijks te ontwijken gevaren, of het treurig en langdurig bijstaan bij een kwijnend of folterend lijden, de nood, in één woord, leert zeker, zoo niet het beste, althans met den meesten ernst, bidden. De beangste en leedvolle boezem zoekt troost en ontlasting in het eenzame, door heete verzuchtingen uit te storten voor God, den Alwetenden. Het bedrukt gezin buigt zich almede eendragtig met hartelijken demoed neder, en beveelt zijn medelid aan de voorzienigheid en liefde des Hemels. De stille traan, dien de verteederde meêwarigheid bij de veege sponde weent, de half gesmoorde zucht, die schroomt zich aan den lijder te verraden, zijn gewis de herhaalde en meest welsprekende gebeden, die immer onze opregtheid tot de hoogste Wijsheid en Goedheid rigten mag. Geen wonder, dat ware grievenis, voor welke, behalve in het peinzen over het voorwerp harer zorgen, niets streelends zich opdoet, in de hartelijkheid harer beden tot God berusten, de uitkomst met gelatenheid het liefst verbeiden zal, en kwalijk eenig belang stellen kan in Kerkelijke Voorbiddingen, als te koud zijnde voor haar ontgloeid gevoel.
Wat ons aangaat, verre van in eene zaak des gewetens eenen meesterachtigen toon ons aan te matigen, of iemand te veroordeelen, ‘die staat of valt zijnen eigenen Heere;’ verre van eenigzins de waarde te betwisten van het gebed in de binnenkameren, bij gedachten nood de éénige plaats, vanwaar onze wenschen (die wij gewis aan geenen anderen geheel of kun-
{==619==} {>>pagina-aanduiding<<}
nen of behooren op te dragen) ten Hemel moeten rijzen; verre van de hoop op verhooring dier stille verzuchtingen eenigzins in twijfel te trekken, of ook derzelver ongenoegzaamheid bij een genadig Opperwezen te willen beweren, - wij laten dit ondoorgrondelijk geheim, dat zelfs de uitkomst niet in staat is op te lossen, geheel onaangeroerd en onbeslist. Want deze waarheid, ‘dat niemand den zin des Heeren gekend heeft,’ of kennen mag, verbiedt ons een ijdel onderzoek. Alleen, in eene zoo teedere zaak, bij het bedenkelijk krankbed of hoogst gevaar van gade of bloedverwant, behaagt ons meer de schroomvallige raad der oude, dan het stouter besluit der nieuwe, op verlichting snoevende wijsgeerte. Wij keuren het hierom veiligst, niets onbeproefd te laten, dat, mogelijk overtollig, echter door de gezonde rede wordt aangeprezen; dat ook, welvoegelijk in zichzelve zijnde, voorzeker niet schaden kan, en als pligtmatig, dat meer zegt, zich voordoet.
Reeds hebben wij, in dusdanig geval, den loop der gemoedsbeweging alzoo geschetst, dat zich laat opmerken, hoe zij godsdienstigen ernst wel aanvure, dan tevens, zichzelve vergetende, mindere geschiktheid hebbe voor een bedaard nadenken. Wij meenen hierom, dat het regt zij voor verre het grootste deel der menschen, bij de beste gesteldheid des gemoeds en opregtheid van bedoelingen, nogtans zichzelven, of beter den hartstogt der droefheid, te wantrouwen, biddende aan het krankbed eens teedergeliefden lijders. Hier geldt het, de belangen van een meest dierbaar, dan toch bedenkelijk leven den Albestuurder op te dragen; hier heeft de vroomheid troost en gelatenheid voor den lijdenden af te bidden onder de folterende smarten; hier, misschien, is het pligt, den zwakken of zieltogenden Gode te bevelen, bij den bedreigden overgang in de eeuwigheid. Maar, indien ooit, dan is het in deze hoogst gewigtige oogenblikken vooral noodig, dat of de zieke, of die dezen omringen in

{==620==} {>>pagina-aanduiding<<}
zijnen naam, de goede diensten hunner medemenschen inroepen. Want, hoe ligt het zij voor bedrukten, de woorden van Jezus letterlijk na te zeggen: ‘Niet mijn wil, o Vader! de Uwe geschiede!’ iet anders is het, deze bede van ganscher harte te uiten voor den Alwetenden, die de geheimste overleggingen doorgrondt, en de opregtheid onzer meest verborgene wenschen toetst. De belangstelling zelve, naar gelange zij grooter is, maakt het aandenken aan den naderenden dood des geliefden verschrikkelijker, verbiedt der teederheid, zoo lang de flaauwste hoop des levens schijnt, dien slag te gelooven, en, gelijk dit aan de voorbereiding daartegen hindert, is zulks tevens oorzaak, dat innige droefheid kwalijk anders dan gebrekkig in den gebede zich Gode vermag te onderwerpen.
Er is derhalve eene reden, ontleend van het tijdelijk en eeuwig heil der kranken, die hun of hunne bloedverwanten, bij de eigenaardige verslagenheid des gemoeds, een zedig wantrouwen inboezemt omtrent de regtmatigheid hunner vurige verlangens en smeekingen; ja hierom dringt te zorgen, ‘dat door hen alle geregtigheid vervuld worde;’ alles geschiede, wat ware vroomheid in de meest treurige omstandigheden doorgaans ten pligt maakt. Hieronder nu meenen wij ook de Kerkelijke Voorbiddingen te mogen bevatten.

(Het vervolg en slot hierna.)





Over de zwavelbron van Bentheim. Door E.J. Thomassen a Thuessink, A.L.M., Med. et Philos. Doctor, Medic. Practic. Professor aan de Akademie te Groningen.

Verleden jaar (Meng. 1814. No. II.) gaf ik een stukje over de Staalbron te Cleef. Thans is mijn oogmerk, iets te zeggen van eene andere bron, die wij in onze nabuur-
{==621==} {>>pagina-aanduiding<<}
schap hebben, die naauwelijks bekend is, en echter zeer onze opmerkzaamheid verdient. Ik heb dezelve dezen zomer met mijnen vriend en Ambtgenoot, den Heer Prof. stratingh, bezocht; en door de vriendelijkheid van den zeer kundigen Apotheker drees, te Bentheim, die ons derwaarts begeleid heeft, ben ik in staat gesteld, daaromtrent het volgend berigt te geven.
De bron, waarvan ik zoude spreken, ligt in een uitmuntend schoon en uitgestrekt bosch, hetwelk onmiddellijk aan het vlek Bentheim sluit. Eene schoone laan leidt naar de bron, die omtrent een kwartier uur gaans van de plaats gelegen is. Op eenen aanmerkelijken afstand ontdekt men reeds den eigenen zwavel- of hepatischen reuk, die deze soort van bronnen, als Aken, Nendorf enz., kenmerkt. Zij behoort tot die bron nen, welke reeds voor meer dan honderd jaren bekend zijn geweest, maar die door toevallige omstandigheden in onbruik geraakt, en eindelijk geheel verwaarloosd en vergeten is.
Het eerste verslag van deze bron is van het jaar 1713, van een beroemd Scheikundige van dien tijd, joh. heinr. cohausen, die in een vrij breedvoerig boek deze bron beschrijft (*). Naderhand heeft de Heer a.e. schütte eene betere en naauwkeuriger verhandeling over deze bron geschreven, die door de Heeren werlhoff en gaubius, blijkens de daarbij gevoegde brieven, is goedgekeurd (†).
Cohausen berigt ons, dat de bron reeds van ouds bekend, maar in zijnen tijd, op bevel van den Graaf van manderscheid-blankenheim,

{==622==} {>>pagina-aanduiding<<}
Voogd van de jonge Graven van bentheim, gezuiverd, en met een steenen koepel is overdekt geworden. Deze koepel is ook nog aanwezig, en bedekt eene kleine kom, die uit twee of drie onderaardsche kanalen voortspruit. Uit dezen koepel ontspringt een vrij aanmerkelijke straal water, hetwelk een klein beekje vormt. Te voren had men, tot gemak der brongasten, eenige huizen in de vlakte, waarin de bron is opgerigt; dan, het schijnt, dat, door de onrustige tijden, deze vervallen en eindelijk geheel zijn weggeraakt, zoodat daarvan niets is overgebleven. Toen echter dit land onder het beheer der Hanoversche regering kwam, schijnt men er op bedacht geweest te zijn om dit wederom te herstellen. Althans werd aan den Heer schütte de last opgedragen om deze bron op nieuw te onderzoeken. Het schijnt evenwel hierbij gebleven te zijn, daar ik niet gemerkt heb, dat er eenige inrigtingen bij de bron gemaakt zijn. Dan, het zoude niet alleen voor het Graafschap Bentheim zelve, maar ook voor ons land, bijzonder voor onze noordelijke provincien, van het grootste belang zijn, dat er zoodanige inrigtingen gemaakt werden, waardoor deze bron meer bruikbaar werd. Bentheim ligt op de grenzen van Drenthe en Overijssel, slechts tien uren van Coeverden, en vier uren van Oldensaal, op eenen berg, die de heerlijkste uitzigten oplevert, in eene zeer zuivere en gezonde luchtstreek. De wegen, die derwaarts leiden, zijn goed en gemakkelijk, zijnde op den postweg van Hamburg naar Amsterdam; terwijl men in het posthuis en elders zeer wel en gemakkelijk zijn kan.
Het water in de kom onder den koepel is volmaakt helder: op de oppervlakte komt hier en daar een dun wit vlies, hetwelk zakt, en zich aan takjes enz. aanhecht en zwavelachtig is. De smaak van het water is sterk hepatisch, doch zoo onaangenaam niet, of men kan het zeer wel drinken. Het behoudt zeer lang deszelfs kracht; zoodat wij, het in geslotene kruiken medegenomen hebbende, vonden, dat het deszelfs smaak

{==623==} {>>pagina-aanduiding<<}
en helderheid gedurende verscheidene weken behield. Wanneer wij een stuk zilver in de bron wierpen, werd het aanstonds geel en blaauwachtig aangeslagen, even zoo als dit bij andere zwavelbronnen plaats heeft.
De Heer cohausen en ook schütte hebben dit water naar hunne wijze chemisch onderzocht; dan, daar wij betere en latere scheikundige ontledingen van hetzelve hebben, zal ik die liever opgeven.
De Heer hoffman (*) heeft de analyse van den Heer trampel overgenomen. Hij brengt dit water tot zijne vijfde klasse, de zwavelwaters, en tot de tweede soort, de zoutachtige zwavelwaters, dezelfde, waartoe het Nendorfer en Eiszer water behoort.
Deszelfs zwaarte is 10272:10000.
In een pond van zestien oncen zijn, volgens hem, bevat:
Glauberzout	3 28/43 gr.
Selenit	15 7/20
Keukenzout	10/23
Carbonas Magnesiae	2/45
Aluinaarde	1/12
Zwavel	2/11
Aardachtige zwavellever	⅔
Harsstof	1/11

Luchtzuur over de 50 cubiekduimen.
De Heer Apotheker drees heeft mij de volgende ontleding, die hij op den 5 Augustus 1805 gemaakt had, medegedeeld:
In een pond water van zestien oncen vond hij de volgende bestanddeelen:
Aardachtige zwavellever	57/128 gr.
Zwavelzure talkaarde	4 3/16
Kolenstofzure -	⅜
Zwavelzure Natrum	2⅜
Zwavelzure Kali	27/64


{==624==} {>>pagina-aanduiding<<}


Extractiefstof	1/16
Kolenstofzure kalkaarde	2 3/16
Zwavelzure kalkaarde	11⅜
Kolenstofzure thonaarde	2 7/32
Som der vaste deelen	24 41/128

Kolenstofzuur gas 3 cubiekduimen.
Gezwaveld waterstofgas 4½ cubiekduim.
De specisique zwaarte is 10048:10000
De temperatuur 9o Reaumur.
De bron geeft in een uur ongeveer vijf okshoofden water op.
Mijn vriend Prof. stratingh, die dit water voor twee jaren en nu wederom op nieuw onderzocht heeft, voegt er nog dit volgende bij:

1.Dit water geeft, door bijvoeging van lakmoestinctuur, eene violette kleur.

2.Gaf het, door indruiping van Oxalis Ammoniae, een copieus praecipitaat.

3.Werd het, door bijvoeging van eene solutie van Nitras Argenti, troebel, en liet, na vijf dagen, een bruin praecipitaat na.

4.Door de bijvoeging van eene solutie van Murias Barytae, ontstond er een aanmerkelijk praecipitaat.

5.Door eene solutie van Prussias Potassae, werden eenige sporen van ijzer ontdekt, en, door er een weinig tinctuur van galnoten in te doen, werd er ook een, ofschoon gering, praecipitaat zigtbaar.

Wanneer wij met deze verschillende ontledingen van het Bentheimer water die van de overige zwavelwaters vergelijken, dan zullen wij vinden, dat het verre het meeste met het Nendorfer water overeenkomt, waarbij de Heer hufeland het ook vergelijkt.
Men zal hieruit reeds gemakkelijk begrijpen, dat het van veel belang is, dat deze bijna onbekende en geheel verwaarloosde bron wederom in hare regten hersteld worde; dat men verpligt is, daarop wederom de aandacht der regering te bepalen, en alzoo trachte te bewerken, dat er zulke inrigtingen, die zeer onkost-
{==625==} {>>pagina-aanduiding<<}
baar kunnen zijn, gemaakt worden, dat dezelve aan haar doel kan beantwoorden.
Ik zal te dien einde met een woord opgeven, wat men daaromtrent aangeteekend vindt, en wat wij daarvan met regt kunnen verwachten.
Daar wij in dezen tijd, waarin men met meer naauwkeurigheid de Gezondheidsbronnen onderzocht heeft, deze bron, uit gebrek aan behoorlijke aanstalten, minder bezocht vinden, heb ik geene berigten daarvan kunnen inwinnen, en moet mij vergenoegen met de oudere van cohausen en schütte op te geven; terwijl ik ook, uit vergelijking met het Nendorfer water, zal opgeven, wat wij van dit water met rede kunnen verwachten.
Cohausen schrijft aan het Bentheimer water eene zachte laxerende en eene vermogende diuretische kracht toe; terwijl hij opmerkt, dat het den pols en den omloop des bloeds niet aanzet. Hij prijst het aan inwendig in allerhande verstoppingen, hypochondrie, scorbutieke ziekten, jicht en podagra, slijmziekten en graveel. Uitwendig wordt het, door kunst warm gemaakt zijnde, in allerhande verstijvingen en verlammingen door jicht, in de Engelsche ziekte der kinderen, in heupjicht, in allerhande uitslagen en schurft, zeere hoofden, kwetsingen en wonden, oogontstekingen, onvruchtbaarheid, en gebreken der maandstonden, aangeprezen. Hij schijnt ook drop- en dampbaden daarvan gebruikt te hebben.
De Heer schütte, die breedvoerig de gevallen beschrijft, waarin dit water met nut gebezigd is, noemt zwakke en druipende oogen, allerhande soort van gezwellen aan den hals, scorbutieke zweren aan den mond, duizeligheid, hartklopping, kortademigheid, bloedstortingen, door kramp veroorzaakt, heeschheid, beginnende tering, allerhande verstoppingen des onderbuiks, bloedbraking, ongemakken, uit aanbeijen voortspruitende. - Gaubius prijst dit water aan in kolijkpijnen, vooral die in Holland gemeen zijn, (ik denke,

{==626==} {>>pagina-aanduiding<<}
dat hij hier het loodkolijk meent) geelzucht, hypochondrie, graveel en moeijelijke waterlozing, jicht en rheumatismus, verlammingen, kramp en zenuwtoevallen, scheurbuik, schurft, Engelsche ziekte, roos, enz.
Ofschoon hier misschien wel iets overdreven zij, zien wij echter, dat hier die gevallen genoemd worden, waarin de zwavelwaters den meesten dienst doen.
De Heer Staatsraad hufeland, die, in het jaar 1810, door Bentheim naar Holland reizende, genoodzaakt was, zich aldaar wegens eene kleine ongesteldheid veertien dagen op te houden, had ook deze bron bezocht, en gaf daarvan het volgende getuigschrift, mij door den Heer Ap otheker drees medegedeeld, af:
‘Dat ik de Zwavelbron bij Bentheim van eene uitstekende kracht en deugdzaamheid, en gelijk gevonden heb aan de beste (vorzüglichsten) Zwavelbronnen, en dat zij voorzeker verdient beter ingerigt (gefast) en met geschikte baden voorzien te worden, vooral, daar in het geheele omliggende land, en in gansch Holland, niets dergelijks voorhanden is, betuige ik hiermede.’

Bentheim,
den 20 Junij 1810.
Dr. hufeland,
Koninkl. Pruiss. Staatsraad en Lijfarts.

Volgens het zeggen van den Heer drees, stelde de Heer hufeland hetzelve gelijk aan het water van Nendorf; en, als wij de bestanddeelen, zoo als die door hoffman (p. 130.) worden opgegeven, daarmede vergelijken, zullen wij vinden, dat het daarmede de grootste overeenkomst heeft. Wij mogen het dus gerust aanraden, en hebben reden te verwachten, dat men daarvan nut zal hebben in alle die gevallen, waarin dat water met zoo veel vrucht gebuikt is.
Dit water werkt (volgens hufeland) in het bijzonder op de huid, de longen, het benedenste gedeelte van de darmbuis, de haemorrhoidale vaten, en de slijmklie-
{==627==} {>>pagina-aanduiding<<}
ren. Het kan diensvolgens te stade komen in alle ziekten, die uit een' tragen omloop des bloeds voortspruiten; in stilstand van vochten, plaatselijke passive congestien, haemorrhoidale volbloedigheid, onderdrukte bloedvloeijingen, andere belette afscheidingen met derzelver gevolgen, vooral in huidziekten, in borstziekten van eenen slijmachtigen, asthmatieken of teringachtigen aard, de schurft, klierverstoppingen, jicht, flijmvloeden; in alle ziekten, uit materiele stofverplaatsingen voortvloeijende, bijzonder wanneer die van eenen schurftigen oorsprong zijn; in metaalvergiftigingen, enz.
Meer bijzonder schijnt het zwavelwater eenen uitstekenden dienst te doen in alle de vormen van jicht, en deszelfs gevolgen; zoodat er geen middel is, hetwelk zoodanige genezingen te weeg brengt, als het zwavelwater, in- en uitwendig gebruikt.
Voorts verdient dit water onder de beste middelen geteld te worden, om de hardnekkigste uitslagziekten, uit eene herpetische, jichtige, scrophuleuse of schurftige scherpte voortspruitende, te genezen; inzonderheid, wanneer deze uitslagen, teruggedreven zijnde, allerhande onregelmatige toevallen veroorzaken. Verder, in de gevolgen der venerische ziekte, welke door geene kwikmiddelen kunnen worden weggenomen; in alle metaalvergiftigingen, door kwik, lood of rattenkruid veroorzaakt: diensvolgens is het, zoo wel in baden, als inwendig gebruikt, nuttig in die ziekten, welke het gevolg zijn van kwik-curen, van de bearbeiding der kwik of lood in de fabrijken; in loodkolijken, welke zoo dikwijls door looden pijpen en regenbakken ontstaan. Voorts in zenuwziekten, veroorzaakt door jicht en andere scherpe stoffen; in alle slijmziekten, witten vloed, enz.; in asthmatische en andere chronische borstziekten, welke uit slapheid en gebrek aan veerkracht der longen ontstaan.
Busch en vele andere Geneesheeren hebben de zwavel en de zwavelleverlucht, als een zeer werkzaam middel in sommige gevallen van tering, aangeprezen.

{==628==} {>>pagina-aanduiding<<}

Hufeland verkiest eindelijk het koude zwavelwater, iu sommige gevallen, boven het warme van Aken; dewijl hier alle vlugge deelen, die bij de verkoeling vervliegen, bewaard blijven.
Wanneer wij nu overwegen, van welk eene nuttigheid deze bron zoude kunnen zijn, bijaldien daarbij de noodige inrigtingen gemaakt wierden, en men dit water zeer goed in kruiken kan vervoeren, zoude het zeer der moeite waardig zijn, hetzelve ten minste inwendig ook te beproeven.

Groningen, den 20 September 1815.

Het leven van koningin Maria Leckzinska, grootmoeder van Lodewijk XVIII.

(Vervolg en slot van bl. 532.)

Maria had een zacht en vriendelijk karakter, vol van hartelijke goedheid; dit was het eerste, hetwelk de Franschen in haar opmerkten; men noemde haar altoos de goede Koningin. Toen men van tijd tot tijd ook hare strenge en naauwgezette deugd, mitsgaders hare ernstige godsvrucht, gewaar werd, begon men te vreezen, dat deze vroomheid op den troon van Versailles een treurig en eenzelvig verblijf aan het Hof, en een vervelend onderhoud en lastigen omgang aldaar, zoude veroorzaken; maar men vergiste zich zeer: want de jonge Koningin verbond aan alle hare godsdienstige neigingen eene beminnenswaardige vrolijkheid, eene vaste gelijkvormigheid van gemoed, eene overhellende neiging tot weldadigheid, met eene kieschheid en fijnheid van gevoel en opmerkzaamheid, om niemand, wie hij zijn mogt, eenigzins te beleedigen. Hoe zeer ook het tegendeel bij die haar omringden wel eens mogt plaats grijpen, gedoogde zij nimmer de minste wanorde of buitensporigheid; even min vorderde zij van iemand die religieuze gestrengheid, welke door haarzelve werd in

{==629==} {>>pagina-aanduiding<<}
acht genomen; ondertusschen mogt niemand ledig zijn, want zij was het zelve niet; alle hare meubelen, en alles, wat haar omgaf, was zindelijk, behagelijk, en in de schoonste orde. Nimmer werd eene Vorstin hooger geschat en meer bemind. Indien het er op aankwam, dat zij als Koningin hare waarde moest ten toon spreiden, geschiedde zulks met eene ongemeene bevalligheid zoo wel, als met eene welvoegelijkheid en ernst, waardoor zij liefde en eerbied tevens wist in te boezemen.
In hare tegenwoordigheid zou het niemand hebben durven ondernemen, iets spotachtigs of dubbelzinnigs over godsdienstige onderwerpen te uiten; en, wanneer in gezelschappen iets van dien aard voorkwam, wist zij zich zoo schrander te gedragen, dat daaronder noch de Godsdienst, noch haar karakter iets leed, en dit alles, zonder iemand te beleedigen.
Het strekte haar tot een bijzonder genoegen, wanneer zij iemand eene verlegenheid kon besparen. De Hertog van lotharingen-bar moest, wegens dat Hertogdom, den Koning huldigen. Ten einde nu de groote uitgaven te bezuinigen, welke hij anders in zijne hoedanigheid moest te koste leggen, kwam hij als Graaf van blamont, in het strengste incognito, te Versailles. Op zekeren dag, bij de Koningin ten maaltijd zijnde, geraakte hij in een verhaal, in hetwelk hij, zichzelven vergetende, zeide: ‘Terwijl ik nu te -’ In dit oogenblik viel hem zijn incognito in; Nancy, de plaats zijner residentie, kon hij als Graaf van blamont niet noemen. De Koningin hielp hem, op de bevalligste wijze, aanstonds voort, zeggende: Ongetwijfeld te Blamont? - De Hertog herstelde zich, en vervolgde zijn verhaal.
Hoe zeer maria door het volk bemind werd, diene het volgende, slechts als één uit duizend dergelijke voorbeelden. Op zekeren dag, met haar gewoon geleide, door de rij der kamers in den Burg te Versailles wandelende, ontmoette zij eene in haar zondagspak

{==630==} {>>pagina-aanduiding<<}
gekleede Boerin; deze sprak de Koningin aan, zeggende: ‘Mijne goede Koningin, ik kom zeer verre van hier, alleen met oogmerk om u eens te zien; ik bid u, laat mij zulks naar mijn genoegen, en op mijn gemak verrigten!’ - o, Zeer gaarne, lieve vrouw! zeide maria, en stond stil; vervolgens vroeg zij haar op de minzaamste wijze, vanwaar zij was, hoe het in hare huishouding toeging, enz.; wanneer zij met blijdschap en deelneming vernam, dat geene behoefte, maar inderdaad het verlangen om haar te zien, haar derwaarts voerde. Eindelijk zeide de Koningin: Hebt gij mij nu volgens uwen lust en begeerte gezien? Kan ik u nu weltevreden verlaten? De Boerin ging heen, weenende van vreugde, en den Hemel dankende, dat hij Frankrijk zulk eene goede Koningin gegeven had.
Maria was eene vijandin van pracht en opschik; zij kleedde zich edel, eenvoudig en met smaak, en het was haar niet aangenaam, wanneer de omstandigheden vorderden, dat zij in al hare waardigheid als Koningin moest verschijnen. Zij hield, ten opzigte van hare kleederdragt, tot in haren ouderdom, dezelfde mode, die zij bij hare verschijning aan het Hof gevonden had.
Bij al hare kennis van zaken, wilde zij nimmer als favante schitteren, maar gedroeg zich altijd bescheiden en ingetogen. Gaarne had zij, dat men haar bij bezigheden, die zulks maar eenigzins gedoogden, voorlas, of nuttige gesprekken voerde, welke zij zeer goed daar heen wist te leiden, waar zij die hebben wilde.
Hoe beminnelijk de Koningin in haren omgang was, moge het volgende staven. Eene harer Hofdames werd ziek; zij bezocht haar. De zieke was deswege diep geroerd, en betuigde haar leedwezen, dat zij zulk een' hoogen trap had moeten opstijgen. Gij weet dan niet, antwoordde de Koningin, dat mij het beklimmen van ieder' trap aangenaam is, die mij tot iemand voert, dien ik lief heb?
De Kardinaal fleury zeide eens: ‘Ik ben sedert acht dagen zoodanig overhoopt van bezigheden, dat ik

{==631==} {>>pagina-aanduiding<<}
mijn hoofd nog zal verliezen.’ Maria lachte. Neem u in acht, hernam zij, dat gij het niet verliest; want ik vrees, dat hij, die zulk een goed meubel vond, het niet gemakkelijk zou wedergeven.
Bij haar veeljarig verblijf in Frankrijk, moest zij zeer vele verdrietelijkheden ondervinden; maar, met al hare schranderheid en vernuft, wreekte zij zich nimmer: hare godsvrucht kon zulks niet gedoogen. Dikwijls zeide zij: Ik bemin de regtvaardigheid, maar ik haat de wraak.
De bekende Marquisinne de pompadour, vele jaren Maitresse des Konings, schreef eens: ‘De Koningin heeft, ondanks hare heiligheid, toch een groot gebrek; namelijk, dat zij mij haat. Ik, van mijne zijde, bemin en vereer haar, omdat zij deugdzaam is.’ Dat maria deze ondeugende vrouwe niet haatte, bewees zij, toen Mad. de pompadour op haar sterfbed lag; zendende toen iemand van harentwege heen, om haar te bezoeken, en naar hare omstandigheden te vernemen. De Koning, dit ontwarende, riep uit: ‘Hoe! de Koningin zelve slaat acht op haar? Deze stap is moeijelijk voor haren rang, maar harer deugd volkomen waardig.’
Zij was zoo teeder van gemoed, zoo naauwgezet van geweten, dat zij dikwerf, na het voeren van eenig gesprek, aan den een of ander harer vertrouwden vroeg: of zij ook in eenig opzigt van iemand iets nadeeligs had gesproken. Het was haar aangenaam, indien zij ergens in gemist had, dat men haar zulks openbaarde. Op zekeren avond, even voor dat men zich ter ruste begaf, had zij drie Hofdames bij zich, aan welke zij van de fouten sprak, waaraan zij, in den afgeloopen dag, zich meende te hebben schuldig gemaakt. De jongste der Dames stemde zulks der Koninginne volkomen toe, zeggende: ‘Gij hebt gelijk, mijne Vorstin, uzelve deswege verwijtingen te doen.’ De beide andere Dames, verschrokken, wederspraken haar ijverig, ja eene derzelven noemde haar gezegde onbeschoft. De Koningin, echter, antwoordde, op een' zachten en liefde-
{==632==} {>>pagina-aanduiding<<}
vollen toon: Wees goedsmoeds, mijne dochter! stoor u daar niet aan, maar zeg mij onbewimpeld, wat gij van mij denkt. - ‘Indien uwe Majesteit het mij toestaat, zoo moet ik rondborstig belijden, dat dezelve zich menigmaal tegen de regtvaardigheid aankant.’ - Ach! was het antwoord, dat had ik wel gedacht; wij worden dikwerf, onzes ondanks, en tegen onzen wil, tot onregtvaardigheden verleid. Nu begon men wederom tegen de jonge Dame uit te varen; maar deze verklaarde zich. ‘Moet gij, mijne Dames, niet toestemmen,’ zeide zij, ‘dat al hetgene, wat ons de Koningin zoo menigmaal zegt, en nog op dit oogenblik van zichzelve gezegd heeft, inderdaad tegen de waarheid aanloopt, en dat hare Majesteit zich op die wijze tegen de regtvaardigheid vergrijpt?’ Nu vond de jonge Dame grooten bijval; de Koningin, echter, blijkbaar te leur gesteld, betuigde, op het ernstigst, haar mishagen in deze vleijerij.
Alle weldenkende Staatsmannen kwamen daarin overeen, dat maria een doordringend verstand en eene voortreffelijke staatskennis had: zij was echter niet te bewegen, om zich in het allerminste te mengen in zoodanige zaken, hoe gaarne de Koning zulks van den beginne af ook gezien had. Hij, die de toenmalige gesteldheid van het Fransche Hof niet naauwkeurig kent, zou zulks der Koninginne kunnen kwalijk nemen; dan, het was haar scherpziend oog, hetwelk met veel bekommering de ellende vooruitzag, die Frankrijk weldra tot het uiterste brengen zou, en dat te dien aanzien geene redding meer mogelijk was: want voltaire en zijn aanhang hadden onder de Grooten aan het Hof hunne creaturen, die allen met elkander het Christendom den ondergang gezworen hadden, en welken de vrome Koningin een doorn in het oog was. Zij zou dus met al hare kloekzinnigheid niets hebben uitgerigt, en men had haar zeer zeker doen vallen, of wel geheel uit den weg geruimd. Desniettegenstaande was zij eene magtige, veel werkende Vorstin; want zij regeerde geheel Frank-
{==633==} {>>pagina-aanduiding<<}
rijk door hare onbegrensde weldadigheid, en door haar verheven voorbeeld: bijzonder toog zij hare tien kinderen voortreffelijk op; allen werden zij ware Christenen. De meesten, echter, daalden vóór haar ten grave. De eerste jaren van haar huwelijk waren zeer gezegend en gelukkig; hare tien kinderen zijn getuigen dezer waarheid. Maar de verderfelijke geest, die Frankrijk naderhand in namelooze ellende stortte, begon reeds in die dagen magtig te werken. Voltaire en vele andere Geleerden, medeleden van de Koninklijke Akademie der Wetenschappen, hadden, gelijk gezegd is, met elkander den ondergang van den Christelijken Godsdienst besloten; hunne verschrikkelijke zinspreuk bestond uit deze gruwelijke en Godslasterlijke woorden: écrasez l'infame! Deze helsche geest vond invloed, ja werd heerschende aan het Hof.
Lodewijk XV wederstond denzelven langen tijd. Daar nu de verleiders hem niet onverschillig omtrent den Godsdienst konden maken, dewijl hij hunne drogredenen in den grond zijns harten verfoeide, zochten zij hem tot buitensporigheid te brengen; en dit, helaas! gelukte hun. Daardoor verzaakte hij nog wel zijne grondstellingen niet; maar hij werd koel en zwak in de uitvoering derzelven. De Koningin bemerkte dit alles met diepen kommer, maar veranderde hare gezindheid niet jegens haren Gemaal. Zij was en bleef liefderijk en teederhartig omtrent denzelven, en kwam hem in alles met liefde voor; vandaar dan ook, dat hij haar bestendig bleef beminnen en hoogschatten, haar in zeker opzigt met eerbied behandelende; spot- en stekelachtige redeneringen, op haar toepasselijk gemaakt, (waarin de Franschen zoo ervaren zijn) duldde hij niet; wan neer zij krank was, droeg hij de uiterste zorg voor hare herstelling, en verliet maar zelden hare legerstede.
Onder alle deze omstandigheden trok zich de Koning in al meer en meer terug; zij en hare talrijke familie verwijderden zich zoo veel van het Hof, als hun stand zulks gedoogde, en maakten, om zoo te spreken, een

{==634==} {>>pagina-aanduiding<<}
vroom gezelschap op zichzelve uit, in hetwelk, naast de Koningin, de Kroonprins of Dauphin van Frankrijk en zijne Zuster louisa - hare liefste en deugdzaamste kinderen - de edelsten en besten waren.
Deze Dauphin huwde de Dochter van augustus II, Koning van Polen, Keurvorst van Saksen, en bij gevolg de Dochter van den ergsten vijand zijnes Grootvaders stanislaus. Deze verbindtenis had dit nut, dat daardoor alle vijandschap tusschen beide familien een einde nam; en de Saksische Prinses voegde zoo wél in de Fransche familie, dat zij door de Koningin als haar eigen kind bemind werd. Een trek uit haar karakter kan hier niet ongemerkt worden voorbijgegaan. Zij bragt een paar armbanden mede, waarop hares Vaders borstbeeld was. In Frankrijk gekomen, veranderde zij zulks terstond, zettende het beeld van den Grootvader hares Gemaals, en dus van stanislaus, in de plaats. Deze kieschheid van gevoel werd zeer goed opgenomen. Bij die voortreffelijke Prinses verwekte de vrome Dauphin vele kinderen, van welken ons de ongelukkige lodewijk XVI, de thans regerende Koning lodewijk XVIII, benevens zijnen Broeder, den Graaf van artois, het meest bekend zijn.
De Dauphin, een man van groote kennis en talenten, en tevens, in vollen nadruk des woords, een waar Christen, ergerde zich doodelijk over den beklagenswaardigen toestand, waarin zich het diep gezonken Hof, mitsgaders geheel Frankrijk, bevond. De teugelloosste loszinnigheid, de onbeschaamdste spotternij met den Godsdienst, en het grondeloos verval van alle zedelijkheid, werd algemeen heerschende, en brak, als een onweerstaanbare vloed, door dijk en dam. Dit drukte den goeden Dauphin ter neder: hij gevoelde, dat alles rijpte tot het groote oordeel, hetwelk Frankrijk te wachten stond, en dat hij te zwak zijn zoude, dat oordeel af te wenden. Het was hem bij gevolg wél, toen hij begon te merken, dat zijn einde naderde; hij bad alzoo de neêrgebogene Moeder, de troostelooze Gemalin en zijne verdere bloedverwanten, toch niet over hem

{==635==} {>>pagina-aanduiding<<}
te weenen, maar zich zijnentwege te verheugen, dat hij vóór den aanstaanden jammer werd weggenomen; en zoo gaf de edele Man den geest.
Het is noodig, den Lezeren hier eene aanmerking mede te deelen, tot het onderwerp behoorende; zij is deze: Dat de gruwzame en helsche martelingen, welke de eerste Christenen van de Heidenen moesten ondergaan, naauwelijks te vergelijken zijn met de Fransche woede en gepleegde onmenschelijkheden, waarmede zij onze Geloofsgenooten (de Protestanten) vervolgd hebben, met korte tusschenpoozen, gedurende twee Eeuwen. De overige misdaden en gruwelen der Fransche Regering, van wolke de verwoestende legers van lodewijk XIV de kroon spanden, wier onvergetelijke indruk ook inzonderheid den Nederlanderen altoos het billijkst afgrijzen moet inboezemen; deze, met de gepleegde vervolgingen om den Godsdienst vereenigd, maakten eene ophooping van bloedschuld uit, die tot boven de wolken reikte.
Nadat nu de langmoedigheid van God op de moedwilligste wijze was misbruikt geworden, en men het rijk van jezus ghristus, als 't ware, had omvergeworpen, moesten alle zoodanige erfgenamen van den troon, wier deugd en goede zeden het Goddelijk oordeel, om zoo te spreken, nog hadden tegengehouden, eerst als rijpe garven worden opgezameld en ingeoogst, voor dat het eigenlijke onweder losbrak. Zoo stierf de Dauphin van lodewijk XIV vóór zijnen Vader; terwijl deszelfs Zoon, de Hertog van bourgondië, (die door den beroemden fenelon tot een' anderen telemachus gevormd werd) ook nog vóór zijnen Grootvader, lodewijk XIV, overleed; en diens Zoon, de Achterkleinzoon van dien zelfden lodewijk, was nog een jong kind, toen zijn Overgrootvader stierf. De Hertog van orleans werd nu Regent van Frankrijk, en tevens Voogd van lodewijk XV; en de Kardinaal fleury, die alles behalve een fenelon was, werd zijn Hofmeester.

{==636==} {>>pagina-aanduiding<<}
Lodewijk XV hield het Goddelijk gerigt niet tegen; maar zijn en maria leckzinska's Zoon had zulks uitgerekt: daarom, naar 't schijnt, werd ook deze vóór het groote oordeel weggeraapt; maar deszelfs kinderen moesten den kelk der smarte tot op den bodem ledigen. Lodewijk XVI, verreweg de beste onder alle de bourbons, werd, als 't ware, het zoenoffer voor de zonden van zijn Huis, en zijn Broeder moest twintig jaren lang als balling zwerven. Is nu Frankrijk door dit verschrikkelijk omwentelingsgerigt beter geworden? en wat zal nu in 't vervolg deszelfs lot zijn? Deze vragen moge zich ieder, die in de geheimenissen van Gods wegen meent te kunnen inzien, zelf beantwoorden; wij keeren terug tot de geschiedenis.
De dood van den Dauphin gaf der Koninginne zulk eene diepe wond des harten, dat dezelve voor geene genezing vatbaar scheen; zij overleefde hem nog twee jaren, maar zeer ziekelijk, en stierf even voorbeeldig als zij had geleefd. De Koning verliet haar sterf bed niet; hij vereerde haar als eene Heilige, en beweende haar bitterlijk. Zij overleed in 1768.
De éénige zwakke zijde dezer edele ziel was eene te groote verkleefdheid aan de uitwendige ceremonien harer Kerke, en eene overhelling tot den Monnikenen Nonnenstand. Dit nu was juist het voorwerp, waarop de valsche wijsgeerte hare pijlen rigtte; bij gevolg werd de Koningin in een bespottelijk daglicht gesteld, en haar voorbeeld kon niet naar eisch werken. Maar door hare onbegrensde weldadigheid, door haren deugdzamen wandel, en door hare tot een' ieder nederbuigende goedheid, had zij zich te regt de algemeene liefde des volks verworven.





{==637==} {>>pagina-aanduiding<<}

Uittreksel eener reize eens Engelschmans door Belgie.

Van Brugge naar Gent reist men gewoonlijk langs een schoon kanaal in een vaartuig, hetgeen alle ochtenden ten negen ure vertrekt, terwijl er een ander op denzelfden tijd van Gent afvaart en des middags om vier uur te Brugge aankomt. Deze vaartuigen zijn ongemeen gemakkelijk, en zoo wel hierin, als in fraaiheid, verre boven de Hollandsche trekschuiten te stellen; zij hebben een zeer net voorkomen, en het gemak, de aangenaamheid en geringe prijs van den togt moeten dadelijk alle personen, die, hetzij uit vermaak, hetzij om bezigheden, naar Holland, Antwerpen, en geheel noordelijk of oostelijk Frankrijk reizen, aansporen, om hunnen weg door Vlaanderen te nemen. Men dient hier verder bij in het oog te houden, dat men te Ostende alle die belastingen van invoer vermijdt, waaraan de reiziger in al de zeehavens van Frankrijk onderworpen is. De bovengenoemde vaartuigen kunnen tweehonderd personen bevatten. Het verblijf der passagiers is zeer net met damast behangen; boven hetzelve is de roef, waarin men bij schoon weder plaats neemt, en die met een fraai verhemelte bedekt is, zoo als zulks in de Egyptische gondels plaats heeft. Onder het voorbijvaren heeft men een uitmuntend gezigt over de landstreek, de vruchtbaarste van Vlaanderen, en bezet met buitenplaatsen en kleine dorpen. De oevers van het kanaal zijn gelijkelijk met rijen boomen versierd, en langs hetzelve loopt een bestrate weg, voor kabriolets en andere rijtuigen; doch die vooralsnog weinig gebruikt wordt.
Het schip is in drie kajuiten verdeeld, die in prijs verschillen. Voor de eerste kajuit en het diner aan de eerste tafel (want ook dit kan men, des begeerende, er bij bedingen) betaalt men vijf franken. Voor de tweede tafel en kajuit is de prijs slechts drie franken; en voor arme reizigers, die hunne eigene eetwaren medebrengen, of, hetgeen hier dikwijls plaats heeft, in het geheel niet eten, beloopen de onkosten slechts een frank.
Aan boord bevindt zich eene geschikte keuken, van een' daarbij behoorenden kok voorzien; het diner komt ten een ure op tafel, en is althans niet minder dan dat van London

{==638==} {>>pagina-aanduiding<<}
Tavern. Men heeft hier zelfs overvloed van zilveren dischgereedschap.
Het volgend diner werd mij aan boord van een dezer schepen voorgezet. Er bevonden zich vier-en-twintig personen aan tafel. Het eerste geregt bestond uit drie uitmuntende soorten van soep; te weten, groen erwten-, vleesch-, en groente-soep. Hierna werden veertien verschillende schotels opgebragt; van haché, gestoofd vleesch, gebraden lams en gelardeerd ossenvleesch, gebraden hoenders en patrijzen. Eindelijk verscheen er visch; als steur, zalm, kabeljaauw, op verschillende wijzen toebereid, meestal gestoofd en gesruit. Groenten waren er in overvloed, en uitmuntend; erwten met suiker gestoofd, en aspersie van een' heerlijken geur. De pastijen zouden zelfs een' steedschen maaltijd niet ontsierd hebben. Hierop verscheen een dessert van appelen, oranges, aardbeziën, room, en Vlaamsche moppen. Deze kostbare maaltijd, gevoegd bij eene reize van dertig Engelsche mijlen, kwam op vier Engelsche schellingen en zeven pence den persoon. Den wijn betaalde men afzonderlijk. Een slesch uitmuntende Bourdeauxsche, of claret, kostte twee en een halve frank, de Rijnsche drie, en de beste Bourgondische vier franken.
Ook heeft men aan boord een zeer net buffet, waarvoor men thee, koffij of sterke dranken ter verfrissching bekomen kan. Wanneer de kosten der reize door den schipper ingevorderd worden, volgt hem de knecht met een zware ijzeren bos, waarop: voor de Armen, geschreven staat. Men houdt u dan voor zeer mild, indien gij daarin eene of andere kleine koperen munt werpt, bij voorbeeld een klein overzilverd stukje koper, placket genaamd, hetgeen veel naar een' slechten halven schelling gelijkt en tweê en een half pence waard is. Deze bos wordt zorgvuldig bewaard, en de helft der opbrengst onder de armen der stad, en het overige onder de schippersknechts, verdeeld.
Het groote voordeel der reize langs de kanalen door Vlaanderen is, dat men geen tijd verliest, door zich hiet en daar op te houden tot het nemen van ververschingen, maar zelfs onder den maaltijd zijne reize voortzet. Tusschen Brugge en Gent liggen verscheidene aardige dorpen aan de beide zoomen van het kanaal.
Op eene Engelsche mijl afstands van Gent ligt Marienkerk,

{==639==} {>>pagina-aanduiding<<}
hetwelk vele buitenverblijven der burgers bevat. Bij de aankomst van het vaartuig aan de Bas-poort, (Bash-gate, misschien la porte basse, de Waterpoort) bij den ingang eener ruime waterkom, bevinden zich eene menigte koetsen en chaizen, met een of twee paarden bespannen, gereed om den reiziger met zijne goederen voor eene of anderhalve frank naar alle deelen der stad te voeren. Men rijdt de Brugge-poort binnen, en zoo langs de Hoogstraat tot het middelpunt der stad, waar men eene andere brug door de Torenpoort overgaat, en zoo op het plein der Korenmarkt komt, waar de herberg het Hert is. De straten van Gent zijn, over het algemeen, breed en wél geplaveid; de huizen zijn groot en hoog, met zeer ouderwetsche voorgevels en een groot getal vensters voorzien. De stalhouderijen zijn op de korenmarkten, vanwaar de Diligence des avonds en des morgens, naar Brussel, Antwerpen, Gramont, Oudenaarde en Courtenay afrijdt. De prijs is van zeven tot negen franken voor een' afstand van bijna dertig Engelsche mijlen, hetzij naar Antwerpen of Brussel; maar het voertuig is voor een Engelschman boven alle beschrijving onaangenaam; men is zoo goed als opgesloten; want, daar de opening aan weerskanten niet boven een voet vierkant is, is er weinig of niets van de landstreek te zien, waar men doorheen rijdt; en tien personen zijn gewoonlijk opeengedrongen in dezelfde ruimte, die in Engeland voor zes bepaald is. - Men neemt geene passagiers buiten op, vermits de bovenzijde bezet is met eene groote teenen mand van vier voeten, tot berging van goederen en koffers; terwijl eene ontelbare menigte doozen achterop zijn vastgebonden. De voerman zit onder eene kap, gelijk aan
die van een fourgon, en neemt tusschenbeiden een' passagier bij zich, hetgeen de meest verkieslijke plaats is.
De onbuigzaamheid en ongeschiktheid der veren van het rijtuig is tienmaal zoo erg als die van een' boerenwagen uit Essex, en de pijn, die men door al de leden gevoelt, na eenen geheelen dag over eenen straatweg gereden te hebben, is onbeschrijfelijk. Maar, daar het reizen meer algemeen wordt, zal het natuurlijk gevolg zijn, dat de wegen zich verbeteren.
In 't kort, de tegenwoordige vrede, en de maatregelen, nu onlangs genomen voor de veiligheid en voorspoed dezer landen onder het bestuur van den Koning der Nederlanden,

{==640==} {>>pagina-aanduiding<<}
gerugsteund door de magtige verbindtenis met Groot-Brittanje, zal waarschijnlijk veel toebrengen, om onze bekendheid met dit belangrijk gedeelte van Europa meer algemeen te doen worden, dan dezelve tot nog toe geweest is. Een zeer achtingwaardig Fransch Schrijver, die voor korten tijd België bezocht heeft, is zeer vurig in zijne lofredenen op deze gewesten; en hierdoor zoo wel, als door andere omstandigheden, zijn wij in staat gesteld, een juister oordeel te vellen over derzelver waarde en belangrijkheid. Eene zijner aanmerkingen, die door daadzaken genoegzaam bevestigd wordt, komt hier op neder: ‘Even als de oudheidminnaar, in het doorkruisen van Griekenland en Italië, genoegzaam bij elken voetstap iets ontdekt, dat zijne heerschende neiging kan bevredigen, zoo zal de vriend der menschheid, bij het doorreizen der Nederlanden, nooit verlegen staan, om voorwerpen te vinden, die zijne bewondering en de goedkeuring van alle verstandige beschouwers waardig zijn. Inderdaad, op welk gedeelte van dit schoone land hij zijne blikken moge vestigen, alles getuigt, dat, reeds voor verscheidene eeuwen, zoo veel nijverheid, veerkracht, werkzaamheid en vorderingen, in den handel zoo wel, als in kunsten en wetenschappen, en eene zoo groote volmaking van landbouw en handwerken hebben plaats gegrepen, dat men zich met reden zoude moeten verwonderen, indien dit gewest, hoezeer binnen naauwe grenzen besloten, geene aanzienlijke plaats bekleedde in de hoogachting van andere volken.’
Doch, hoezeer België, vele eeuwen lang, zijnen rang onder de natien handhaafde, verwierf het zich echter den grootsten roem onder de regering der Bourgondische Vorsten. Toen verleende het aan vreemde Vorsten eene schuilplaats in hunne vernedering, en kon de magt van geheel Frankrijk het hoofd bieden. Toen was het de stapelplaats en het middelpunt des handels van Europa; terwijl voorspoed het aanzijn gaf aan voorheen onbekende kunsten; zoo als, bij voorbeeld, het schilderen in olieverw: iets, hetwelk geen verdienstelijk Schrijver ooit in twijfel zal trekken.
Zelfs vóór dit glorievolle tijdperk, had België reeds aan verscheidene andere landen den toon gegeven. Het voorzag alle andere natien van laken, en leerde den Engelschen zelven, hunne fijne lakens te vervaardigen, die voorheen hunne

{==641==} {>>pagina-aanduiding<<}
wol uitvoerden, om dezelve naderhand, door de nijverheid der Vlamingen bewerkt en toebereid, wederom op te koopen. Ook Frankrijk heeft eenige manufacturen, en vooral zijne schoone tapijten, aan België te danken, of is de bekwaamheid, om eenige kunsten tot volmaaktheid te brengen, aan hetzelve verpligt. Dit blijkt uit het overnemen van een groot aantal gewone Vlaamsche woorden, die in de Nederlanden geene kunstwoorden zijn. Zoo is, b.v., het diamantsnijden te Brugge uitgevonden, en het Fransche cliveur (diamantsnijder) en cliver (diamantsnijden) van het Vlaamsche klieven afkomstig. In de scheepvaart zijn de woorden touer, cabestan, stribord enz. ontleend van de Vlaamsche touwen, kabelstang, stuurboord. Onder de uitdrukkingen, in de visscherij gebruikelijk, komen stokfiche en harengpec van stokvisch en pekelharing. In de teekenkunde stamt estampe van het Vlaamsche stampen af. In de mineraalkunde, eindelijk, zijn castine en calisteen van kalksteen afkomstig. Er bestaat buiten twijfel een groot aantal soortgelijke kunstwoorden, waarvan een liefhebber der woordafleiding eene aanzienlijke verzameling zou kunnen vervaardigen.
Met uitzondering van linnens, kanten en eenige andere artikelen, waarin de Nederlanden nog boven alle natien uitmunten, moet men bekennen, dat lengte van tijd, gestadige oorlogen, omwentelingen, en aanzienlijke volksverhuizingen, België van die uitsluitende meerderheid beroofd hebben, welke het zoo lang in de meeste kunsten en manufacturen bezat, en dat andere landen zich van deszelfs vernedering met voordeel hebben weten te bedienen. Maar de landbouw, die onuitputtelijke bron van nationalen voorspoed, wel verre van in de handen der Belgiërs te ontaarden, schijnt integendeel van jaar tot jaar tot grootere volmaaktheid gebragt te zijn,
Het is aan deze rijke bron, dat men de welvaart, zoo algemeen onder de inwoners dier gelukkige gewesten, heeft toe te schrijven; eene welvaart, waarvan noch eene lange reeks van ongelukken, noch het verloop der manufacturen, des koophandels en der zeevaart, opgeofserd aan de jaloerschheid der naburige volken, noch eenige andere oorzaken, hen hebben kunnen berooven.
Na den bloeijenden staat des landbouws in de Nederlanden, is er niets, hetgeen den verstandigen reiziger of kunstkenner meer belangstelling kan inboezemen, dan de bewonderens-
{==642==} {>>pagina-aanduiding<<}
waardige voortbrengsels der Vlaamsche schole, ten tijde van haren grootsten bloei.
Jammer is het, dat de schilderstukken van de uitstekendste meesters, zoo als rubens, van dijck, van balen, gonzales, jordaans, de champaigne, teniers en anderen, bij uitstek schaars zijn geworden; vooral, daar velen derzelven, gedurende den jongsten oorlog, buitenslands gevoerd zijn.
Slechts een klein getal bijzondere personen bewaren nog hier en daar eenige dier zeldzaamheden, de beste werken der groote meesters niet uitgezonderd. Ik bedoel inzonderheid de prachtige verzameling van den Heer de burtin, te Brussel. In deze stad versieren verscheidene kostbare stukken het openbaar Museum, en het kabinet van den Heer danoot. Deze, gevoegd bij eenige verzamelingen in andere streken der Nederlanden, bij de platen uit de school van rubens, de schoone beschilderde glazen, en de kostbare behangsels, die men op onderscheidene openbare plaatsen aantreft, leveren genoegzame bewijzen op van de meerderheid der Hollandsche en Vlaamsche schole.
Uit eene flaauwe schets van de geschiedenis dezer landen blijkt het, dat België en de Belgiërs, aan cesar met lof bekend, door hem werden te ondergebragt, in een tijdperk, toen het land der Galliërs in drie deelen gesplitst was; te weten: het Celtisch, of, volgens de Romeinen, het eigenlijk gezegd Gallië; het AEquitanisch Gallië, hetgeen geheel Gascogne bevatte; en Belgisch Gallië, dat van de grenzen der Celten zich tot aan den Oceaan en de monden van den Rijn uitstrekte.
Ter zelfder tijd, dat cesar de Alpen overtrok, met het voornemen om Gallië te veroveren, hadden de Helvetiërs, een dergelijk plan gevormd hebbende, hun land verlaten, met het vast besluit om nimmer terug te keeren. Maar het geluk des Romeinschen bevelhebbers, zijne meerdere krijgskunde, en de uitmuntende tucht zijns legers, verijdelden de hoop der Hel vetiërs, en dwongen hun, zijne genade in te roepen. Velen der Celten waren verheugd over den voorspoed van cesar. Doch hun opperhoofd had de onvoorzigtigheid, om de hulp van cesar tegen arcovistus, zijnen geduchtsten vijand, in te roepen. Cesar, onder voorwendsel van zijne nieuwe bondgenooten te verdedigen, streed voor zichzelven,

{==643==} {>>pagina-aanduiding<<}
en beroofde, in den loop van twee veldtogten, de Galliërs van al het land tot aan de grenzen van België. De Belgiërs, verbitterd over het laag gedrag der Celten, en het juk der Romeinen verfoeijende, vormden een verbond, hetgeen voor dezen verderfelijk had kunnen zijn, indien de Belgiërs in staat geweest waren, beleid en krijgskunde met die onverschrokkenheid te vereenigen, waardoor cesar zelf hun lofredenaar werd in zijne Gedenkschriften.
Zoo verre de geschiedenis zich uitstrekt, levert zij genoegzame bewijzen op, dat de Belgiërs nooit van hunne voorvaderen verbasterd zijn. De vroege vorderingen, welke zij in de nuttige en aangename kunsten des levens, in landbouw, manufacturen en koophandel gemaakt hebben, en zulks op een tijdstip, toen hunne naburen verre bij hen ten achtere waren, hebben hunnen regtmatigen lof alom verbreid. Ja, zelfs in onze dagen, nu beschaving tot zulk eenen hoogen trap geklommen is bij de natien, die kunsten en wetenschappen beoefenen, is België geenszins eene minder bevolkte, rijke of bloeijende landstreek, dan eenige andere in Europa, niettegenstaande de verwoestingen van buitenlandsche zoo wel als burgeroorlogen, waarvan hetzelve zoo dikwerf de schouwplaats geweest is.
Dit gelukkig land was omtrent het jaar 445 de wieg der Fransche Monarchij. Het was uit de provincie, die sedert den naam van Braband ontving, dat clodio voortrukte om zich in Gallië te vestigen, nadat de Romeinen vandaat door de Wandalen verjaagd waren.
België is in onderscheidene tijdperken door de Hunnen en Noormannen uitgeplunderd en te vuur en te zwaard verwoest Het bleef onder het gebied van Frankrijk, als een wezenlijk bestanddeel van dat gewest, tot op den dood van karel den grooten; doch, onder de zwakke opvolgers van dien beroemden Vorst, maakten zich de landvoogden, de een na den anderen, van lieverlede van verschillende deelen dier gewesten meester. Het eindelijk gevolg hiervan was de verdeeling derzelven in zeventien landschappen. Aanvankelijk waren deze aan even zoo vele Vorsten onderworpen, waarvan eenigen aan Frankrijk, als magtige leenmannen, verbonden, anderen daarentegen, als leden van den Bourgondischen kreits, van het Duitsche Rijk af hankelijk waren. Bij vervolg werden vele dezer provincien met elkan-
{==644==} {>>pagina-aanduiding<<}
der vereenigd, vooral onder de Hertogen van Bourgondier Ten laatste maakten zij, onder karel den V, een geheel uit, dat onder den algemeenen naam van Nederlanden bekend stond.
Onder zijnen zoon, filips den II van Spanje, de eenige beheerscher dezer landen, waren de Belgiërs zeer gehecht aan hunne Vorsten, maar nog meer aan hunne regten en vrijheden. Vanhier hun opstand tegen filips, die het daarstellen van een willekeurig bestuur bedoelde. Dit land, eens zoo bloeijend, werd toen het tooneel eens oorlogs, die, met zeer geringe tusschenpoozing, meer dan tachtig jaren voortwoedde, maar ten laatste in de bevrijding der zeven vereenigde provincien en de vestiging der Republiek van Holland eindigde. Middelerwijl bleven de tien andere provincien, onder den algemeenen naam van België, of de Nederlanden, aan hare vorige meesters onderworpen, tot dat de huizen van Oostenrijk en Spanje, in den persoon van karel den II van Spanje, een einde namen. De dood van dien Vorst veroorzaakte den vreesselijken successie-oorlog tusschen Frankrijk en Oostenrijk. De vrede, die een einde aan dezen oorlog maakte, bevestigde de Belgische gewesten in het bezit van Oostenrijk, die dezelve behield tot het jaar 1794, toen zij door de Franschen, ten gevolge van den omwentelingsoorlog, overstroomd werden.
Ten aanzien der taal, die tegenwoordig in de Nederlanden gesproken wordt, merkt de bovengemelde Reiziger het navolgende aan. Naauwelijks is men de Nederlanden van den kant van Mons ingetreden, of men ontmoet, in plaats van het slechte Fransch van Picardië, eene soort van oud-Gallisch, in elke der provincien verschillende, maar door den algemeenen bijnaam van het Brabandsch-Walloonsch onderscheiden. Deze taal is zoo na verwant aan die der oude Galliërs, dat in de nabijheid van Luik in het bijzonder vele uitdrukkingen, die blijkbaar uit het Latijn afgeleid, en zoo kort als krachtvol zijn, algemeen gebruikt worden. Een Fransch Schrijver heeft opgemerkt, dat men reden had zich over derzelver uitsluiting uit het nieuwere Fransch te beklagen; terwijl hare plaats slechts gebrekkig vervuld wordt door omschrijvingen, even kracht-als zouteloos.

(Het vervolg en slot hierna.)


{==645==} {>>pagina-aanduiding<<}

De arme Johan.

Eene letterlijk ware Geschiedenis.

(Uit het Hoogduitsch.)

Digt aan den zuidelijken oever der Oostzee ligt een dorpje, uitlokkend en vriendelijk, midden onder donkere pijn- en koele beukenbosschen. Hagedoorn en braamstruiken omkrausen de kleine, lage vensters van deszelfs stroohutten. Het ligt op eene matige verhevenheid, en biedt noordelijk het lagchendst uitzigt in de opene zee. Links doemt in de flaauwste schemering een schiereiland uit de baren op, dat de zwervende blik een rustplaatsje biedt. Eenzaam is het dorpje; van groene heuvels omgeven, herinneren slechts aan de regterhand, over eenen boezem der zee, de blaauwe torens der verwijderde stad aan de grootere wereld.
Hut aan hut, huist hier visscher aan visscher; voor eenen ieder berust hier de hoop in den vloed der zee en in zijne netten.
Ver van het gewoel der luidruchtige stad, toeft gaarne de gevoelige hier. Nadenkend blikt hij in de breede zee, als ware hij den verwijderden volken hier nader verwant. Ver over het blaauwend verschiet bloeit Brittanje; ginds het schoone Frankrijk! De baar, die thans zijne zolen bespoelt, brak welligt reeds aan Zwedens scheren, of droeg eene gondel van Venetië. Grooter schijnt hier nog het oneindige rijk der verbeelding, en ligt, als in den reineren aether, ontplooit zich haar vleugel.
Hier nu, in dit kleine paradijs, jammerde eenmaal de arme johan; hier grijnsde vertwijfeling hem uit de golven aan; hier..... Doch, wel is het der moeite waardig, de treurige geschiedenis geheel te hooren, om der gedachtenisse van twee ongelukkigen eenen traan te wijden.

In den schoonsten glans zonk de zon achter de westelijke beukenheuvels. De muggen gonsden, de meikever bromde, en reeds hief hier en daar een krekel zijn avondlied aan, toen de oude visscher peter met zijne dochter suzette uit

{==646==} {>>pagina-aanduiding<<}
de hut traden, om de netten tot de nachtvangst weer in orde te brengen.
‘De zee is zoo stil, suzette,’ begon de oude; ‘wij zullen dezen nacht eene goede vangst hebben.’
Suzette zweeg, en terwijl de oude zijn kort pijpje aanstak, werkte zij, zonder ophouden, aan het net.
‘Ei, vader, wat ruischt daar toch in de struiken?’ begon zij op eens, en ijlde naar de verdachte plek. Zij boog de twijgen uit elkander, en verdwenen was zij uit 's vaders oog.
‘Om Gods wil, maak mij niet ongelukkig!’ riep eene bevende mansstem haar tegen, en een rijzige borst, in boerenkleeding, stond voor haar.
‘Nu, wat is het dan?’ vroeg, toch eenigzins verschrikt, het stoute visschers meisje.
‘Ach, ik kan, ik durf het niet zeggen. Wilt gij mij redden?’
‘Van wien? Wat hebt gij misdaan? Kom bij vader!’
‘Om 's Hemels wil niet! Oude lieden zijn achterdochtig. Hij zou mij verraden. Zij zijn mij op het spoor.’
Angstig trad suzette een paar schreden terug. ‘Wie dan? Wie zijt gij? Ik ben bang voor u.’
‘Wees niet bang; ik ben geen misdadiger. Ik ben.... ik.... de soldaten - ik moest -’
Thans verstond suzette hem ten minste half.
‘Ei, als 't anders niet is, zoo kom maar gerust meê. Vader houdt niet van soldaten; hij zal u vast helpen. Hier zijt gij zeker. Tot aan de grenzen is meer dan eene mijl; hier zoeken ze u gewis niet.
‘Ziedaar, vader,’ zeide zij, en trad met den vlugteling nader; ‘ziedaar, dezen armen mensch hebben de *** sche soldaten over de grenzen gejaagd. Zeg hem toch, dat hij bij ons zeker is, en dat gij hem niet verraden wilt. Zie maar, hoe hij beeft!’
‘Kom nader, vriend,’ zeide de oude vriendelijk, ‘en vertel mij eerst, hoe alles te zamen hangt. Te vreezen hebt gij nergens voor. Kom, ga bij mij zitten!’
Met een' diepen zucht reikte de onverwachte gast den ouden peter hartelijk de hand, en voldeed toen, na een vrolijk: God zij gedankt! aan deszelfs verlangen.
Suzette stond, op eenen kleinen afstand, bij hare netten.

{==647==} {>>pagina-aanduiding<<}

‘Waar zijt gij van daan?’ vroeg peter. ‘Hoe heet gij?’
‘Ik heet johan baum,’ antwoordde de vreemdeling. ‘Mijn vader bewoont een vrij goed in het *** sche. Ik ben zijn eenige zoon, naar de landsheerlijke verordening dus vrij van den militairen dienst. Maar de heer Generaal heeft vele andere borsten hun afscheid gegeven, wier vaders rijker waren dan de mijne, en alzoo ook meer offeren konden, en mij verlangde hij wederom tegen regt en wet. Mijn oude vader heeft op de knien voor hem gelegen, en om mijne vrijheid gebeden; maar alles te vergeefs. Toen is mijn vader toornig geworden, en heeft aan den heer Generaal gezegd: hij behoorde zich voor God en zijnen Vorst te schamen, dat hij noch geregtigheid, noch landsheerlijke bevelen eerbiedigde. Daarop heeft de heer Generaal mijnen vader uitgescholden en op de wacht laten brengen; en toen hij eindelijk gisteravond laat uit de stad te huis kwam, was zijn eerste woord: “Johan, maak dat gij over de grenzen komt: de boel is fout.” Ik besloot, dit terstond den volgenden morgen te doen, pakte eenig linnen en kleederen in, en vader wilde mij heden vroeg nog eenen teerpenning op reis medegeven. Maar de heeren soldaten moeten dit zeker gemerkt hebben; want reeds des nachts was een kommando voor de deur, om mij af te halen. Gelukkig kon ik mij (want ik was, om ter dege vroeg bij de hand te zijn, gekleed te bed gaan liggen) nog spoedig genoeg wegmaken. Ik sprong door het kamervenster. Een onderofficier merkte het, en zette mij na; maar ik wist de paden en wegen beter dan hij, en zoo ontsnapte ik gelukkig op het *** ger gebied. - Ben ik hier veilig, zoo beloone u God, zoo gij mij inneemt! Vergelden kan ik u slechts door trouw en arbeid. Ik heb niets meer, dan zoo als gij mij hier ziet. Als een misdadiger heb ik den geheelen dag rondgezworven. Overal vreesde ik verraden te zullen worden, tot eindelijk honger en dorst, en het vriendelijk gezigt uwer dochter, mij overhaalden om u te naderen.’
‘Suzette, breng’ - toch wat eten, wilde de oude roepen; maar suzette was reeds naar de hut gesprongen.
‘Ik help gaarne die van wervers vervolgd worden,’ zeide peter; ‘ofschoon ik met mijzelven niet regt eens ben, of het regt of onregt is. Doch bij u, johan, geloof ik een

{==648==} {>>pagina-aanduiding<<}
Christelijk werk te doen, wanneer ik u in mijne hut toevlugt verleen.’
Juist bragt suzette, die zich, den gast ter eere, met eene witter schort had opgeschikt, brood, eenigen gerookten visch, en een pot met melk.
‘Daar, verkwik u!’ zeide zij, en zette alles voor den vermoeiden neer.
‘Eet, drinkt!’ voegde de oude er bij, ‘en als gij ons aan ons werk helpen wilt, en het u bij ons bevalt, zoo kunt gij blijven, zoo lang het u belieft. Niet waar, suzette,’ zeide hij tegen de dochter, ‘sedert moeder dood is, wordt het ons buitendien toch te zwaar?’
Suzette zeide ja; doch het was haar, alsof zij eigenlijk neen had moeten zeggen. De jonge, knappe vreemdeling zou hier blijven; met haar onder één dak wonen! De gedachte aan hare overledene moeder, een verloren lid der familie, het denkbeeld eener mogelijke vergoeding van hetzelve door den aangekomenen, en een huwelijk..... ach! een zoo liefelijk woord voor een jong meisje - dit alles woelde in een oogenblik bij haar in hoofd en hart rond, en zij stond daar regt onnoozel.
‘Gave God, dat er geene soldaten in de wereld noodig waren!’ begon de oude. ‘Het is eene afschuwelijke bestemming, bloot tot menschen-moorden aanwezig te zijn. De soldaat deugt niet voor den vrede, en om den held gaat dikwijls de gevoelige mensch te gronde. Ja, johan, blijf bij mij, en help mij aan mijn werk. Ik voer slechts krijg tegen visschen, ten hoogste ook tegen vogelen, en daarbij bevind ik mij wél.’
Hier bleef het bij. Johan werd huis- en werkgenoot bij den ouden peter.
Was het de paradijsachtige streek, was het de bekoring der nieuwheid, of was het de roodwangige suzette - johan leefde hier vrolijker dan menig Vorst op zijnen troon. Hij vond spoedig gelegenheid, zijnen ouden vader tijding van hem te geven, en ontving menigerlei ondersteuning van hem, die hij eerlijk met de visschers-familie deelde. De oude baum liet hem door vertrouwden waarschuwen, zich toch niet buiten zijnen schuilhoek te wagen, tot hij eenigzins in vergetelheid zou geraakt zijn. De soldaten deden (zeide men) de gestrengste nasporingen naar hem.

{==649==} {>>pagina-aanduiding<<}

Er verliepen verscheidene maanden. De herfst ruischte reeds door de pijnboomen, en ontbladerde de beuken. De dagen werden korter en korter. De brullende zee verkondigde den naderenden winter. De visscherij hield op; de netten werden geborgen, en alles in het dorp hield zich thans bezig met de lijstervangst.
Niet ligt wordt ergens deze herfstelijke, welsmakende trekvogel menigvuldiger gevonden, dan hier. Bij duizenden wordt hij gevangen, en deels naar de stad ter markt gebragt, deels ook van de fijnere proevers, met jeneverbessen gebraden, op de plaats zelve genuttigd.
Johan en suzette waren door het dagelijksch bijeenzijn aan elkander gewend geraakt. Zij zagen elkander gaarne; maar het kwam tot hiertoe bij geen van beiden op, aan liefde te denken. Altijd op zee, te midden van de dikwijls dood dreigende baren, had eene onafgebrokene vermoeijenis hunne harten geenen tijd gelaten, zachtere gevoelens aan te kweeken.
Hoe geheel anders was het thans! Peter was oud en zwak, en werd het dagelijks meer. Gaarne bleef hij, als het mogelijk was, te huis; want zijne zwakheid vermaande hem, na tachtigjarigen arbeid, tot rust. Johan en suzette hadden derhalve de lijstervangst alleen te bezorgen. Hij sneed de beugels; zij draaide de paardenharen strikken. Hij beklom de lijsterbessenboomen, en zij vergaarde de roode lokspijs der vogelen in korven. Te zamen gingen zij 's avonds en 's morgens in het woud, om uit te zetten en den buit op te halen. Het woud ruischte zoo zacht; zoo akelig bruiste de zee. Hier was het om inspanning aller krachten te doen; daar was hunne bezigheid behendig spel. Hier waaide de wind dikwijls het luidste woord weg; daar hoorden zij, elkander, zoo na, iederen ademtogt, iederen zucht. In het woud leerden zij gevoelen, en zij gevoelden toen - dat zij elkander beminden.
Doch het was die reine, hemelsche liefde, die zich altijd te meer in zichzelve terugtrekt, hoe sterker zij wordt. Van dag tot dag werd er tusschen hen minder gepraat. Suzette werd rood, zoodra johan haar aanzag; en johan sloeg de oogen neder, zoodra hij suzette's oog ontmoette.
Suzette was een knap, roodwangig landmeisje, wist zich regt aardig te gedragen en snedig te antwoorden. Het

{==650==} {>>pagina-aanduiding<<}
laatste had zij der stad te danken, welke zij doorgaans twee maal 's weeks met visch of lijsters bezocht. Zij had daarbij een hart, rein als een engel, en de reine, boersche eenvoudigheid der zeden bewaard. In de stad noemde men haar niet anders dan de mooije suze.
Vele aanbidders had zij, tot johan's grootste verdriet. Overal werd zij vervolgd; en schoon ze, tot johan's blijdschap, overal de aardigste blaauwtjes liet loopen, zoo vreesde hij evenwel voor zijn geluk en zijne rust. Het gevaarlijkste van allen scheen hem een jager, die op zijne Nimrodstogten in suzette een heel aardig stuk wild opgespoord had, dat hij des vangens waardig scheen te houden. Hij diende op een bijgelegen landgoed in het *** sche, en berg en dal scheidden hem van het dorp, waarin suzette woonde. Maar röhrs (zoo heette hij) achtte geene bezwaren, om het bevallige meisje te zien. Hij kwam meer- en meermalen, en ten laatste begonnen zijne bezoeken eene soort van formelijkheid te verkrijgen. Geen zondag ging voorbij, dat röhrs niet, keurig uitgestreken, den ouden bezocht, en om suzette rondsladderde.
Suzette, tegen iedereen vriendelijk, was het ook tegen röhrs. Dit nu begreep deze verkeerd, en johan desgelijks. Johan werd in dezelfde mate terughoudender jegens suzette, als röhrs vriendelijkheid en indringendheid toe namen. Het meisje bieef zichzelve gelijk. Zij beknorde röhrs lagchende, als hij een' band van haar lostrok en weer vastbond, of haar met geweld kussen wilde, en merkte het niet, als johan, vol ijverzucht, morrend henenging.
Onder zoodanige omstandigheden meende röhrs eindelijk met het meisje ver genoeg te zijn, om nu bij den vader regtstreeks om haar te kunnen vragen. Hij bepaalde bij zichzelven den naasten zondag daarvoor.
De winter had zich langzamerhand laten vinden. De laatherfstelijke nevels begonnen in losse vlokken neer te vallen. De lijsters waren weggevlogen, en in zee vertoonde zich drijfijs.
‘Lieve kinderen!’ hief de oude op zekeren avond aan, ‘met mij zal het niet lang meer duren. Ik gevoel het, voor mij zullen de rozen niet meer bloeijen; en u, suzette, zou ik daarom vóór mijn einde toch nog gaarne verzorgd zien.’

{==651==} {>>pagina-aanduiding<<}

Hoe sloeg den goeden johan en de lieve suzette het hart! Geen van beiden was in staat te antwoorden.
De oude voer voort.
‘Johan is nu reeds over het half jaar bij ons. Hij is, ik moet het bekennen, altijd trouw en arbeidzaam geweest, en verstaat het werk nu reeds. - Daar dacht ik nu zoo - wat dunkt u, suze? wat dunkt u, johan? - als gij eens een paar werdt....’
Eene lange pauze was het antwoord.
‘Nu, mishaagt u mijn voorslag?’
Schuw antwoordde johan met een' zucht: ‘Ik.... ach, lieve God! - maar - de jager-’
‘Röhrs?’ vroeg suzette lagchende; ‘die?’
‘Loopt hij u dan niet reeds sedert een vierendeel jaars overal na?’ voer johan voort.
‘Kan ik het hem beletten?’ antwoordde suzette.
‘Ik bemin u zoo hartelijk!’ fluisterde johan halfluide.
‘Hebt gij haar dit dan gezegd?’ vroeg peter.
‘Neen - maar zij heeft het wel kunnen merken.’
‘Ei, het laat zich toch van een eerbaar meisje niet doen, om het eerst van zoo iets te spreken,’ viel suzette eindelijk in, en wist ter naauwernood, dat in deze woorden de bekentenis harer liefde van de lippen gleed.
‘Gode zij dank!’ sprak, tot in de ziel verblijd, de oude. ‘Mijn wensch is vervuld. Gij zijt een paar! - Komt hier!’ - voer peter voort, en leide hunne handen in elkander: ‘Zijt gelukkig! Bemint elkander altijd trouw en hartelijk, en God zal uwe vereeniging zegenen.’
Voor welke vreugde ontwaakten johan en suzette des volgenden morgens! - Waartoe dezelve te beschrijven? Wie bemint en bemind heeft, zal gevoelen, wat beiden gewaar werden; wie nooit beminde, zou over onze schilderij slechts glimlagchen.
De oude, wiens krachten dagelijks meer afnamen, maakte spoed; en zoo wandelde dan johan reeds den volgenden zaturdag naar het kerkdorp, om - welke zoete gang! om zijne ondertrouw met suzette voor den volgenden zondag te bezorgen.
Röhrs, die er in eenige dagen niet geweest was, wist van dat alles niets. In zijne gala-liverei kwam hij des zondags opdagen. Geene gedachte was bij hem opgekomen, dat johan

{==652==} {>>pagina-aanduiding<<}
zijn begunstigde medevrijer kon zijn. Hij vond het gelukkig gezin aan de middagtafel. Op des ouden vriendelijke noodiging nam hij er deel aan, schertste tusschenbeiden met suzette, en vermaakte zich heimelijk met johan's donkere blikken.
Zeer spoedig verwijderde zich het jonge paar; en röhrs, met den ouden alleen, had nu gelegenheid, zijne verklaring te doen.
Hij deed het; doch wat gevoelde hij, toen hem het gebeurde bekend werd gemaakt! ‘Suzette, aan dien?’ zeide hij, en werd bleek van woede; ‘aan dien landlooper? dien *** schen deserteur?’ Hij stond op, en ijlde naar de deur.
De oude beefde bij het woord deserteur.
‘Maar, hoor toch slechts, lieve röhrs!’ - riep hij den toornigen na; doch hij was reeds de deur uit. In het heengaan zag hij johan en suzette in zoete vertrouwelijkheid aan de huisdeur staan. ‘Wacht, valsche!’ mompelde hij, in het voorbijgaan, met eene gesmoorde stem; ‘ik ga thans; maar gij zult mij wederzien!’....
Röhrs, een huichelachtige, losse knaap, had op deze verbindtenis zijn geluk gebouwd. Hij stak in schulden. Hier boden zich hem een eigen huisje, eigen haard, en, zoo als hij wist, ook een paarhonderd daalders bruidschat, het legaat eener oude moei van suzette, en hierbij een bekoorlijk wijf, aan. Deze uitzigten verdwenen nu op eens. Versmaad, en, zoo als hij zich inbeeldde, van suzette bedrogen, ademde hij slechts wraak.
Het gelukkige klaverblad vreesde voor de uitbarsting zijner kwaadaardigheid. Peter had eenmaal, in een vertrouwelijk gesprek, johan's lotgevallen bekend gemaakt, en hem daardoor de gevaarlijkste kans gegeven. Doch er verliepen verscheidene dagen, en röhrs liet zich noch zien, noch hooren. Men werd weer gerust, en maakte voorbereidselen tot het bruiloftsfeest. Alleen johan kon niet regt opgeruimd worden. Röhrs had door zijne uitlating de gedachte in hem opgewekt, dat hij, een eeuwige vlugteling, nooit een gerust uur genieten zou. Vader en bruid zochten hem te troosten, gerust te stellen, op te vrolijken. Hij dwong zich om vrolijk te zijn, en de bruiloftsdag naderde.
Suzette's bloedverwanten en johan's vader waren tot

{==653==} {>>pagina-aanduiding<<}
het kleine feest genoodigd. De oude peter had alles in het werk gesteld, om zijne suze's trouwdag regt feestelijk te vieren; en dankbaar erkenden dit de gasten, en beloonden zijne bemoeijingen met de vrolijkste, de hartelijkste stemming. Tegen den avond gingen de genooden regt voldaan heen, en de vreugde van den bruidsnacht wenkte het gelukkige paar.
De zee huilde, het woud ruischte, de nacht was verschrikkelijk. De elementen schenen tegen een schelmstuk op te komen.
Middernacht was voorbij, en zoet sluimerde johan, met het aanvallige jonge wijfje in den arm; daar werd sterk aan de deur geklopt. Johan ontwaakte. ‘Wie daar?’ riep hij, en: ‘Röhrs!’ klonk hem eene gruwzaam bekende stem tegen. ‘Röhrs komt te bruiloft; maak open!’
Johan beefde. Suzette was wakker geworden, en klemde zich, door het alarm verschrikt, naauwer aan hem vast.
‘Opengemaakt!’ schreeuwden verscheidene stemmen te gelijk.
‘Laat mij los, suzette!’ stamelde johan. ‘Het is röhrs; zij komen om mij te halen.’ Bevend wikkelde hij zich uit de armen der beminde gade, en opende de deur.
Hij had zich niet vergist. Bajonetten blonken hem tegen, en röhrs stond, met een bleek, door helsche woede vertrokken gezigt, voor hem.
‘Is zij nu de uwe?’ grijnsde hij hem tegen. ‘Dat is hij,’ riep hij den soldaten toe, en wees op johan; ‘dat is hij; grijpt hem!’
In het ligte nachtkleed schoot suzette toe. De oude trad bevend ten voorschijn. ‘Erbarming!’ schreeuwden beiden, en wierpen zich den korporaal en den kwaadaardigen röhrs te voet.
‘Zien wij elkander weer?’ donderde de booswicht hun hoonlagchend toe. ‘Heb ik woord gehouden?’ -
Naauwelijks lieten de huurlingen den verradenen tijd iets aan te schieten. Hij werd gebonden, op eenen gereedstaanden wagen geworpen, en door een sterk kommando weggebragt.
‘Adieu, mooi suusje!’ schimpte röhrs. ‘Slaap nog een paar uurtjes; gij ziet er nog tamelijk nuchteren uit. Het doet mij leed, dat ik u om de rest eens schoonen nachts geholpen heb. Adieu, oude! Niet waar, de jager weet de reg-
{==654==} {>>pagina-aanduiding<<}
te plek te vinden?’ Met deze woorden verdween het monster.
Wie schildert den jammer der ongelukkigen, der verlatemen?.... Zoo staat de vader bij de doodkist des geliefden, dien een bliksemstraal uit de heldere lucht ter neder sloeg. Doodelijk scheen hun hunne smart, en toch moesten zij haar dragen. o! De mensch kan veel lijden, moet veel hunnen lijden. Zonder troost, zonder uitzigt, zonder hoop, staarden zij in den duisteren nacht, tot het late morgemood suzette's afgebleekte wangen kleurde.
In vollen draf werd de ongelukkige naar de grenzen gevoerd, opdat de morgen de roovers niet op vreemden bodem mogt achterhalen. - Röhrs., de booswicht röhrs, had niet gemard, het bij het regiment aan te geven, waar de ongelukkige johan baum zich ophield. De heer Generaal, nog verbitterd over de harde waarheden, welke hij van johan's vader had moeten hooren, zette er een' zijner uitgezochtste lijfvloeken op, dat hij de kanalje weerom moest hebben, al hield hem ook de Satan in de hel verborgen! Röhrs begreep, daar de deserteur zich in het *** er gebied ophield, zoo ware list wel de eenige weg om hem meester te worden. Maar de heer met de ridderorde had meer moed. Wat raakte hem de schending van het regt der volken? Röhrs wist nu eens zijn verblijf; en de heer Generaal maakte hem, goedgunstig, ten aanvoerder van een kommando, om den armen hals bij de geschiktste gelegenheid, dat hij aan röhrs overliet, met geweld op te ligten. - Opzettelijk koos de deugniet juist den bruidsnacht, om de gehaten op het felst te wonden; en zoo werd de ongelukkige johan het offer zijner booze streken!
Naauwelijks was hij ter bestemde plaatse aangekomen, of hij werd gekleed, in de automatische bewegingen en handgrepen stokmatig onderwezen, en na vier weken stond hij, als een volkomen soldaat, in rij en gelid.
Wel wijs had de heer Generaal des kantons, om alle nasporingen en bemoeijingen te vermijden, den ongelukkigen aan een ander, verre af garnizoen houdend, regiment afgestaan. Door deszelfs hooge aanbeveling, stond hij onder geheel bijzonder opzigt; want hij mogt zelfs niet schrijven. De kommer knaagde aan zijn hart. Suzette was zijne gedachte, was zijn droom! - De heldere lente verscheen. Maar voor den ongelukkigen bestaat er geene lente! Onbevredigd ver-
{==655==} {>>pagina-aanduiding<<}
langen en liefde schenen hem het vroege graf tegen te voeren.
Daar weergalmde het: Krijg! krijg!
Johan's regiment marcheerde. ‘Voort, voort in het gedruisch der wapenen!’ dacht hij; ‘te vroeger zal u daar de dood vinden.’ Hij hoopte vergeefs. Geene gevechten vonden plaats; er werd gemarcheerd, maar niet gestreden.
Twee jaren zwierf hij met zijn regiment in verscheidene provincien rond, zonder den vijand te zien. - Het was vrede. De troepen keerden huiswaarts, en met het naderen van den vaderlandschen bodem wekten verlangen en trouwe liefde ook zijne hoop weer op.
Thans schreef hij uit de garnizoensplaats eenige malen aan zijne beminde vrouw; maar steeds bleef het antwoord uit. ‘o, suzette, suzette!’ verzuchtte hij in stilte, ‘hebt gij uwen getrouwen johan vergeten?’
Hij waagde om verlof te vragen. Het werd hem geweigerd. ‘Het voorjaar,’ heette het, ‘was op handen. Men wist niet, of niet spoedig, tot de groote manoeuvres, naar G..... gemarcheerd moest worden.’
Na eenige weken kwam deze order, en het regiment marcheerde terstond naar G.....
De dag der manoeuvres verscheen. In den schoonsten militairen glans stonden de rijen geschaard, en de magtige Vorst reed, langzaam monsterend, de linien op en neer.
‘Nu of nooit!’ dacht johan. Hij stond in het eerste gelid. De Vorst kwam nader en nader. Nog maar weinige mannen vóór hem, en de gelegenheid was daar. ‘Nu of nooit!’ dacht hij, trad vooruit, en wierp zich voor de voeten van het trotsche vorstelijke ros neer, blikte den vriendelijken man van den troon eerlijk en open in het oog, vertelde, zoo kort mogelijk, zijne geschiedenis, en - verzocht om zijn afscheid.
‘Sta op!’ riep hem de Vorst toe.
Johan gehoorzaamde.
‘Is dat alles waar, wat gij daar zegt?’
‘Ja, uwe ***,’ antwoordde johan met den rustigen toon der waarheid.
‘Ik zal er naar vernemen,’ hernam de Vorst, schreef iets in zijne portefeuille, en reed verder.
‘o, Hoe bezielde de schoone hoop den armen man! Hoe

{==656==} {>>pagina-aanduiding<<}
verheugde hij zich, toen de avond hem eindelijk rust en eenzaamheid bood, om zich aan zijne zoete droomen te kunnen overgeven! Hoe menig welligt en als en maar woelden in zijn hoofd rond! Nu moest hem de Vorst vergeten hebben; dan dacht hij in acht dagen bij zijne suzette te kunnen zijn. Mogelijkheden en onmogelijkheden vervingen elkander als wemelende schaduwen, en hij had rust noch duur.
Vroeg ontwaakte hij uit zijne korte sluimering, de hoop in den boezem. Met een ligt hart maakte hij zijn geweer schoon, en kon het oogenblik niet aswachten, dat de parade weer hervat zou worden. Eindelijk verscheen dezelve. De rijen stonden geschaard; maar de Vorst - de Vorst verscheen niet. Zijne hoop zonk. - Zie, daar kwam buiten adem een ordonnans op hem aan, en sprak: ‘Baum, gij moet zoo terstond bij den Vorst komen; zijne *** is aan den linkervleugel.’
Wie twijfelt, of johan vloog?
De Vorst verwachtte hem. ‘U is onregt geschied, mijn zoon; maar ik kan niet overal zijn. Daar hebt gij uw afscheid, en hier eenig reisgeld. Ga, en groet uwe goede vrouw!’
Johan wilde danken; maar de Vorst wenkte met de hand, en reed heen.
Of de gelukkige tijd nam, om de gunst van den zoo grooten als edelen Vorst zich ten nutte te maken? - Wie zou zoo kunnen vragen! De avond vond hem zijn huis reeds vier mijlen nader; en zette hij zijnen marsch met dezelfde snelheid voort, zoo kon hij over drie dagen reeds bij zijne suzette zijn.
Zijn weg voerde hem, den laatsten dag zijner wandeling, door zijn vaderlijk dorpje. Eenige uren kon hij toch den ouden vader nog gunnen, en evenwel was hij met zonneondergang tot zijn doel.
Maar, hier had hij zich verrekend.
Bijna drie jaar lang had de oude zijnen ongelukkigen zoon gemist; thans kon hij zich zoo spoedig niet van hem scheuren. ‘Neen,’ zeide hij, ‘dezen nacht blijft gij bij mij, slaapt wederom ééne keer op uw oude leger, en morgen, met Gods hulp, spoedt gij verder naar uwe vrouw.’
‘Hoe heeft zij het, hoe heeft het mijne suzette?’ vroeg johan haastig.
‘Ach, zij heeft veel om u geleden, mijn zoon! Bijna had

{==657==} {>>pagina-aanduiding<<}
haar de angst om u het leven gekost; maar de Voorzienigheid beschermde haar, en zij verrees. Uw schoonvader is dood.’
‘Dat verwachtte ik wel,’ antwoordde johan met een' zucht.
‘Tot aan zijnen dood hielp hij zijne dochter getrouw aan hunne broodwinning. Sedert zet zij ze alleen voort, met hulp harer geburen, zoo goed zij kan. De hoop, u nog eenmaal weer te zien, helpt alles dragen. Zij is gezond, en heeft u eenen frisschen jongen gebaard.’
Johan was op het punt van buiten zichzelven te geraken van vreugde. Dat had hij in het geheel niet verwacht. Naauwelijks kon de vader hem houden; en slechts daardoor, dat hij hem altijd en altijd van suzette en zijnen kleinen georg vertelde, kon hij hem bewegen te blijven.
Arme johan! Waarom bleeft gij!...
Eindelijk werd het avond. Hij leide zich neder; maar ang stige droomen vergunden hem geene rust. Nu zag hij suzette in röhrs armen; dan reikte zij hem zijnen kleinen knaap toe, en als hij hem aan den boezem drukken wilde, zoo was het een tijgersklaauw, dien hij in de armen hield; dan weer hoorde hij suzette om hulp roepen.
Naauwelijks verscheen het eerste morgenrood, of hij zeide den geliefden vader vaarwel, en ijlde, in spijt des vreesselijksten storms, die uit het oosten gierde, met gevleugelde schreden huiswaarts.
Reeds zag hij de heuvels van verre, die het dorpje omkransten. Reeds klonk de klok des nabijgelegen kloosters achter hem. Reeds doorsneed hij, om nader te gaan, het welbekende bosch. Reeds zag hij het dorp, zijne hut van verre.... ‘Daar! daar!’ dacht hij, en spoedde zich. Nu stond hij er voor; de deur was gesloten. Er werd niet open gedaan. - Een gebuur, die het merkte, onderrigtte hem, er was niemand te huis. De vrouw was met haar kind op zee.
‘Bij dezen storm!’ riep hij, en ijlde naar het strand. De golven schuimden hem tegen. Hij zag in de verte. Geene boot was te ontdekken. Hij riep. De wind blies het woord weg, en huilde hem tegen.
‘Suzette! suzette!’ jammerde hij, en liep, buiten zichzelven, naar het dorp terug.
‘Sedert wanneer is zij weg?’ vroeg hij den gebuur.
‘Sedert heden vroeg,’ was het koude antwoord. ‘Zij

{==658==} {>>pagina-aanduiding<<}
ging met de anderen in zee; die zijn allen weer terug, maar zij komt niet.’
‘Zij komt niet? o God!’ riep hij, en wierp het oog op het meer. Daar schemerde eindelijk in de verte een witte stip.
‘Ziet gij het, buurman, ziet gij het? Dat zal zij zijn.’
Hij liep weer aan het strand. Hij riep: hij maakte zijn' halsdoek los, en liet hem in de lucht waaijen.
De witte stip werd door den oostewind nader gedreven.
‘God zij dank! het is eene boot,’ riep hij; ‘het is mijne suzette! Hemel, ontferm u, en voer haar behouden aan den oever!’ De boot kwam nader; maar - geen menschelijk wezen was er in te ontdekken.
‘Zij kan zich, zekerheidshalve, op den bodem hebben neergelegd,’ fluisterde de hoop. - Nu wierp eene zee dezelve aan strand. - Ontzetting!... Suzette was er niet in; een goudlokkig, schreijend knaapje was de geheele vracht.
Arme johan!...
‘Suzette!’ kermde hij, en stortte bewusteloos ter aarde.
Dat was dan het einde van zijn hopen, van zijn streven! Zoo vernielde het noodlot het heiligdom zijner schoonste wenschen! Het oogenblik, dat hem eindelijk, na driejarig lijden, vergoeding schenken zou, stortte hem in vertwijfeling.
Toen de arme johan weer tot zichzelven kwam, bevond hij zich in zijne hut, wederom in dezelfde kamer, welke eenmaal zijne liefde heiligde. Zijn oude vader zat aan zijn bed, en luisterde naar zijne ademhaling.
‘Suzette!’ was johan's eerste woord: ‘Is zij dood, is zij werkelijk dood?’ Zijn vader antwoordde hem met tranen. ‘Waar is mijn jongsken? Waar is suzette's zoon?’ voer johan voort. De grijsaard bragt hem het tweejarig knaapje.
‘Kom, mijn kind,’ sprak johan, ‘kom aan mijne borst! Maar, gij kent mij niet; uwe moeder reikt mij u niet aan, en zegt: zie, zoon, dat is uw ongelukkige vader! Zelfs haar lijk mag ik niet omarmen!’ - Zoo jammerde de ongelukkige zonder ophouden; hij sprak van niets dan van haar.
Eene hevige koorts had hem aangegrepen, en de onde vreesde voor zijn leven. Doch, de natuur kwam hem ook ditmaal te hulp; en op den vierden dag na zijne tehuis-
{==659==} {>>pagina-aanduiding<<}
komst, op den vierden dag na suzette's, dood, was de oude man niet meer in staat hem op het bed te houden, en kon het nu niet meer vermijden, hem suzette's lijk te toonen.
Kort na zijne onmagt hadden de visschers hetzelve aan den oever gevonden, en, naar de wijze der landlieden versierd, lag zij, eene schoone bloem gelijk - in de doodkist.
De oude vreesde bij dezen aanblik voor johan; maar de smart des ongelukkigen had reeds den hoogsten trap bereikt.
Hij kuste het lijk, weende een paar stille tranen, en zeide toen gelaten: ‘Dekt haar nu toe.’ Hij nam zelf eene spade, en groef haar graf onder dat boschje, waar hij haar het eerst zag. Hij zelf hielp zijne suzette in het graf laten, en geen traan rolde meer over zijne wangen. Het kind was hem onverschillig. Hij sprak niet meer. Op geene vraag antwoordde hij, uitgenomen wanneer zij betrekking had op de verlorene, als wanneer hij ten hemel blikte, en stil jammerend uitriep: ‘Röhrs!’... Dagelijks ging hij op suzette's graf; doch slechts drie weken lang; toen - was hij verdwenen, en niemand heeft hem ooit weer gezien.
De geschiedenis zegt niet, wat van het knaapje geworden is.

Wien eenmaal zijn pad in genen oord voert, en wien dan een zeldzaam gevoel zachtjes toefluistert: hier dronken eenmaal johan en suzette uit den vreugdekelk der liefde; hier mengde voor hen helleboosheid haar vergift daaronder, en verwoestte hun levensgenot; onder gindsche boschje, welligt, sluimert suzette; daar staan welligt de bouwvallen van peter's huisje, - o! die wijdt den ongelukkigen gewis een' traan.
J.E.G.

Puntdichten.

Generaal Bachmann en maarschalk Ney.


‘Gij,’ sprak de eerlooze ney, met trotsch gesmaal, 
Tot bachmann, d'eedlen Zwitser-Generaal, 
‘Gij vecht voor Geld, en wij - voor de Eer.’ 
Zoo vecht dan elk voor 't geen hij niet bezit, Mijnheer! 



{==660==} {>>pagina-aanduiding<<}

Buonaparte en zijn adjudant.


‘Hoe! der Verbond'nen magt in 't einde mijn bedwinger? 
Zie,’ sprak napoleon, ontzet, ‘zie daar Gods vinger!’ - 
Ach, Sire, neen! hernam zijn schrandere Adjudant, 
Neen, niet Gods vinger slechts, maar wel de heele hand! 


Napoleon bekeerd.


't Was Zondag, toen Held wellington 
Den vuigen Corsikaan verwon; 
Hem, die nooit Rustdag eerde; 
Den Heidenschen napoleon! 
Maar 't was die zelfde Slag, die eensklaps hem bekeerde. 
Want, mogen we op Brittanje bouwen, 
Hij zal voortaan wel Rustdag houên! 


Gering verschil.


‘Wat vord'ring in beschaafde zeden! 
Hoe was weleer de Trouw verbonden met gedruisch! 
Thans kan men in het Huwlijk treden, 
Zoo stil gelijk een muis.’ 
Een enkel woord, mijn Vriend, behoudens uwe reden. 
't Verschil is niet zoo groot, als ik het wél beschouw: 
't Gedruisch kwam eertijds vóór, thans komt het ná de Trouw! 


De arme millionair.


A. 
 
Ik smeek u, dat ge mij slechts vijftig gulden schiet: 
Gij, Heer van een Miljoen, ontzegt me een bede niet.... 
 
B. invallende. 
 
Gij dwaalt, mijn Vriend! 'k Ben armer nog dan gij: 
Want - die Miljoen is Heer van mij. 



{==661==} {>>pagina-aanduiding<<}

Of het inderdaad een panische schrik was, die de Franschen bij het ontruimen van Holland, in den slag bij Waterloo en elders beving, gelijk de ex-keizer heeft verklaard?


Napoleon was door geen mensch, dus schijnt het, te overwinnen. 
Sloeg ooit zijn leger op de vlugt, dan kwam de schrik van binnen. 
De Franschman, die zijn lappentaal 't liefst bedelt bij den Griek, 
Noemt zulken schrik - hij kent hem lang - doorgaans terreur panique. 
Geleerden leiden 't denkbeeld af van 't eertijds dartel plagen 
Des Veldgods pan, die 't Herderdom plagt schrikken aan te jagen. 
Maar, zou 't niet mooglijk kunnen zijn, - nap had de waarheid lief! - 
Dat nike, zege, en pān, dat 's al, zaam vormen 't adjectief? 
Een gansche zegepraal toch was 't, (hij legt dit liefst niet open) 
Die, vol van schrik, napoleon en al zijn volk deed loopen. 
 
K. 


Muzijk.

Het was ons een waar genoegen, te bespeuren, dat, zoo wel Commissarissen in 't bijzonder, als de Leden in 't algemeen, van het Muzijkgezelschap Harmonica, ons verlangen niet alleen te gemoet, maar zelfs zijn voorgekomen, ten opzigte der ensemble-stukken. Het is te gelijk streelend voor ons, daaruit te mogen afleiden, dat ons gevoelen hieromtrent overeenstemt met dat van zoo vele wezenlijke Kunstvrienden.
Zondag, de 29ste October, tot het laatste Concert van evengemeld Gezelschap bepaald zijnde, gaf men - eerste afdeeling - Symphonie van wilms, C Mineur. De uitvoering van dezelve beviel ons juist niet te zeer. Het eerste Allegro bekwam meer dan één mouvement, door dat men het te schielijk had ingesteld. Daar deze Symphonie reeds meermalen gemaakt was, vervalt de verontschuldiging, die men anders welligt zoude aanvoeren, dat dezelve vreemd of onbe-
{==662==} {>>pagina-aanduiding<<}
kend was, of, dat men niet geweten had, wat er in te doen kwam. Doch gesteld, dezelve ware onbekend geweest, tot wat einde dienen dan de repetitien? Even min kan het op schrift voor het mouvement, waartoe ook niet zelden toevlugt wordt genomen, hieromtrent verontschuldiging opleveren: het is immers bekend, hoe verschillend, in beteekenis, deze aanduiding der Componisten is; weshalve, dit tot blooten gids nemende, het wel niet anders kan, of men zal dikwerf mistasten. Ons is ter ooren gekomen, als ware het gebrekkige in dezen aan medespelenden te wijten geweest. Wel is waar, dat men, in vele gevallen, te weinig bescheidenheid in het oog houdt jegens eenen Directeur, en te dikwijls zijne ondergeschiktheid vergeet; nogtans behoort een Directeur de middelen te kennen, om, zoo al een mouvement verkeerd ware genomen, waarvoor hij echter behoorde te zorgen, hetzelve, als onmerkbaar, te regt te brengen. Want het is altijd aan hem, dat gebreken van dien aard geweten worden, en ook te wijten zijn (*). Meer gelijke krachtsverdeeling, vooral onder de blaas-instrumenten, ware ook, in het Trio der Menuet, en overigens bij de vele voor hen aangebragte Solo's, te wenschen geweest: het deed zich somtijds voor als in een orgel, waar een of
meer registers niet, doorgaans, juist aanspreken. Hierna voerde men uit Wilhelmus, gevarieerd voor het Orkest, van wilms. Hoe veel moeijelijks, ja soms gewaagds, ook in die variatien is, ten opzigte der uitvoering, speelde de Heer de bruine zijn Violoncel-Solo zeer goed.
In de tweede afdeeling gaf men eene Cantate, in het jongstvorige jaar, ter viering van het 25 jarig bestaan van dit Gezelschap, vervaardigd, - de woorden door den Heer h.h. klijn, de muzijk van den Heer wilms, - met veranderden tekst. Voor dezen uitnemend volbragten arbeid verdient de Heer klijn bijzonderen dank, omdat deze Cantate nu meermalen, gelijk dezelve verdient, kan gehoord worden. Wij bekennen met dat al, niet te hebben kunnen beseffen, wat de Componist heeft bedoeld, met aan de Trompet zulk een zeer gewaagd Solo, in de anders zoo doelmatig zaamge-
{==663==} {>>pagina-aanduiding<<}
stelde Ouverture, toe te voegen (*). Want, hoe bijzonder goed, naar het ons toeschijnt, het, in de Cantate voorkomende, Kinderkoor is aangebragt, is zulks geenszins het geval met dat Trompet-Solo (†). Zoo dit derhalve geschied zij, om den Heere blass gelegenheid te geven, zijne bekwaamheid op dit Instrument ten toon te spreiden, dan ware het ons gevoegelijker voorgekomen, hem daartoe door eene Variatie in Wilhelmus gelegenheid te hebben gegeven.
De Cantate werd, over het geheel genomen, voldoende uitgevoerd. Een en ander, wat men beter gewenscht had te hooren, en dat ook beter had kunnen zijn, zoude onheusch zijn, duidelijker aan te stippen; te meer, daar het onzer opmerkzaamheid niet ontslipte, dat zulks geenszins voortkwam uit onkunde of onbekwaamheid, maar door toevalligheden, welke wij, bij beoordeelingen, of het geven van verslag, immer in het oog wenschten te zien gehouden. Hetgeen wij bij deze feestvierende slurting wel verlangd hadden, is, dat men alleen de Cantate had gemaakt, aangevuld of afgewisseld door eene Voorlezing, en de Symphonie en Variatien had achterwege gelaten; of dat men, ten slotte, ook het Wilhelmus had uitgevoerd, doch zonder Variatien, eerst met Orkest, dan met Koor, en dan Koor en Orkest te zamen, waardoor, naar ons inzien, de illusie zou gewonnen hebben. Immers verlangt het gehoor rustpunten, en dan eerst kan men waar genot hebben, hetgeen men mist bij zoo veel verschillends en achtereenvolgends.
Wij hopen, dat de blijkbare overeenstemming tusschen Commissarissen en Leden - voornamelijk de werkende - ook gedurende dezen winter en voortdurend moge blijven bestaan, als wanneer wij ons voorshands verzekerd durven houden, dat wij niet dan een zeer vereerend verslag van dit kunstminnend Genootschap zullen mogen mededeelen.
Door zulk een doeltreffend ensemble kan ook voorkomen worden de zonderlinge gewoonte, van niet, dan eerst na verloop van eenige Concerten, de Dames in grooten getale te zien opkomen. Terwijl anderzins de eerste Concerten, door deze zonderlinge mode, verkeerdelijk, den schijn hebben van de minst belangrijke te zijn.

{==664==} {>>pagina-aanduiding<<}

Ten slotte bieden wij onzen Kunstvrienden eenige losse aanmerkingen aan, die wij hopen, dat, bij het kort aanstaand begin der Concerten voor het Wintersaizoen, niet als geheel overtollig zullen beschouwd worden.
Het ware noodig, dat men zich wat meer liet gelegen liggen aan het goed en zuiver stemmen der Instrumenten. Velen immers bekleeden in Orkesten eene plaats, wier instrumenten nimmer met de overige gelijk of goed gestemd zijn; en op welk Orkest treft men de zoodanigen niet aan? Dan, hoe is dit zuiver stemmen over het algemeen mogelijk, bij de tot hiertoe plaats hebbende gewoonte? Immers, schier eensklaps stemmen allen gelijktijdig, als a wordt aangegeven; en zelfs dan bemoeijen zich velen daar niet mede, als hebbende zulks reeds te voren, op hunne wijze, volbragt. Doorgaans ook slaat men niet genoegzaam acht, of de blaas-instrumenten onderling wel stemmen; iets, hetgeen wel vooraf diende onderzocht te zijn. Houdt nu het algemeene stemmen, en het daarmede zoo dikwerf gepaard gaande aanstootelijk rumoer, op, dan wordt zulks door de min vaardigen in ééns gestaakt, vermoedelijk om niet te doen hooren, dat zij hiermede niet zoo spoedig te regt kunnen komen; en dezen spelen of videlen dan maar op hunne wijze mede! Deskundigen hooren dit wel, maar schijnen er zich dikwerf mede te vermaken; terwijl anderen, die beter denken, door de vrees voor eene weigering om van hunne hulp gebruik te maken, wederhouden worden.
Wenschelijk ware het zelfs, dat men middel wist, om de hoorders van het vervelend aanhooren van dit stemmen te kunnen ontslaan, en dat de leden van het Orkest niet dan met behoorlijk of althans bijna welgestemde instrumenten op het Orkest voortraden; dan, daar de inrigting der meeste Muzijkzalen zulks onmogelijk maakt, zal ook dit wel onder de pia vota moeten gerangschikt blijven!
Is er wijders, in schier alle Concerten, iets hinderlijk, zoo is het voorzeker het onophoudelijke praeluderen en doedelen, (of hoe zullen wij het anders noemen?) In het bijzonder heeft dit doorgaans plaats bij de blaas-instrumenten; en het doet ons leed, te moeten zeggen, dat aan deze kinderachtige, en eenen volslagenen wansmaak verradende, liefhebberij zich bij voorkeur de zoodanigen schuldig maken, die men het minst zou durven verdenken, van alléén het werktuigelijke huns instruments meester te zijn. Bescheidenheid verbiedt ons, hier de namen van de bedoelden te vermelden.


{==665==} {>>pagina-aanduiding<<}

Mengelwerk.

Onderzoek en verdediging van het voorbiden voor kranken, in de kerken, bij den openbaren godsdienst.

(Vervolg en slot van bl. 620.)

De vooringenomenheid vrage niet: Zullen dan de koelzinniger gebeden van Leeraar en Gemeente aangenamer zijn bij God, dan die de hartelijkheid van Echtgenoot of Vrienden uitboezemt bij het ziekbed? Of, welke stichting kunnen zij, of kranken, in hun afzijn van de plaatse der aanbidding, ontvangen van deze vrome verrigting? Wat ons aangaat, wij laten, om dezelfde reden, als wegens de waarde der Huisselijke Godsvrucht is aangevoerd, ook die der Kerkelijke onbeslist, en wagen ons almede niet aan eene vergelijking tusschen deze en gene, daar zoo veel verschil in beiderlei geval zich laat denken, dat gewis geen algemeen oordeel in dezen valt uit te spreken. Genoeg, de openbare en bijzondere gebeden hebben beiden één voorwerp, één doel; wat namelijk voor den kranken waarlijk goed zij, ten leven, of ten sterven, der Godheid af te smeeken. Minzaamlijk vereenigd, en elkander ondersteunende, of wederzijds de gebreken (zoo die ergens, van wege menschelijke zwakheid, begaan wierden) verhelende, mogen zij geacht worden als één gemeene wensch ten Hemel op te stijgen, en schijnen zij alzoo de hoop te sterken van deszelfs verhooring. Wat hartstogtelijke belangstelling, en meer bedaarde, dan toch deelnemende vroomheid vermogen, wordt alzoo aangewend, ten behoeve des lijders, bij den Alzegenaar. Niemand, derhalve, die onzijdig oordeelt, ongunstige vooringenomenheid ter zijde stelt, en waarlijk een opregt voorstander is van Kerkelijken Eerdienst, kan de waarde

{==666==} {>>pagina-aanduiding<<}
miskennen van de voorbiddingen eener Christelijke Gemeente, geuit door eenen welgezinden Leeraar. Zij mogen den bedrukten koud, en als ledig van gevoel toeschijnen; maar, wie durft beweren, dat de taal van den hartstogt, hoe goed eene aandrift het Medelijden zij, een wezenlijk of noodiger vereischte uitmake van het bidden, dan die opregtheid en bedaardere ernst, die voorzeker niet ongevallig is bij God, die een Geest is, en als zoodanig wil aangebeden worden in geest en in waarheid? Neen! hartelijke menschenmin, geloovig vertrouwen, en nederige onderwerping aan de Hoogste Wijsheid, waartoe immers bezwaarlijk onze zwakheid zich verheffen kan bij eene warme liesdedrift voor den kranken, veroorloven elk Christen, steeds zijne belangstellende voorbede der Voorzienigheid op te dragen. Algemeene Goedwilligheid, door Jezus zoo duur aangeprezen, vermag geene andere gevoelens in te boezemen, of hooger, dan tot waardering van den mensch in lijden, voor eenen onbekenden op te klimmen. Of is dit redelijke, dit, zoo gij wilt, koelzinnige, niet voldoende bij de openbare Godsvereering? Voorwaar wij zien dan niet, hoe de Heiland (het zij met allen eerbied gezegd) valt vrij te pleiten van het onmogelijke gevorderd te hebben van zijne Navolgers, toen hij dezen gebood: ‘Zegent ze, die u vervloeken; doet wel de genen, die u haten, en bidt voor de genen, die u geweld doen en u vervolgen!’ Dan, wél ons! nergens lezen wij: ‘Hebt uwe vijanden lief,’ met bijvoeging, als uwe teederste betrekkingen, dierbare vrienden, of weldoeners.
Intusschen men verwarre geenszins de kalme bedaardheid, bij het kerkelijk voorbidden heerschende, met eene wraakbare onverschilligheid. Daar immers, alwaar de Gemeente zamenvloeit tot hulde en vereering des Albestuurders, en zij, vóór het scheiden der vergaderinge, hare jongste beden, over afwezigen zich uitbreidende, ten Hemel opzendt, verhoogt de plaats en het uur, ja de daad zelve der aanbidding, den deftigen

{==667==} {>>pagina-aanduiding<<}
ernst. Daar vereenigt Jezus alle de leden van zijn ligchaam, de Kerk, gelijk broeders en zusters, tot één gezin, onder zich, hun Hoofd; bezielt Hij allen door zijnen geest der liefde, naar zijnen heiligen en geopenbaarden wil. Daar voegt alzoo ‘het weenen met den weenenden,’ of het aandenken en smeeken voor een zieltogend medelid, van hetwelk geen ander zeggen kan: ‘ik heb u niet van noode.’ Daar behooren, zonder aanneming des persoons, voor elk mensch, of Christen, wie hij zij, voorbiddingen, gelijk dankzeggingen, te geschieden. Daar evenzeer, als in de binnenkameren, moeten zij, ingevolge des Apostels vermaan, (1 Tim. II:1 en 3) door de Geloovigen gedaan worden; ‘en zijn dezelve aangenaam voor God en onzen Zaligmaker.’
Maar, de afwezigheid belet den kranken en diens gezin, aan het ziekbed gekluisterd, of ook in hunne droefenis de eenzaamheid minnende, onmiddellijke stichting te gaderen uit de woorden des Leeraars en het deelnemend gebed des openlijken demoeds. Echter vermag zich hunne sombere vroomheid, met behulp eener vaardige verbeelding, te verplaatsen bij den gewijden Dienst. Nagenoeg gelijktijdig, en zoo doenlijk met den lijder, kunnen zij zich voor het ziekbed ter nederbuigen, en zich smeekende rigten tot den Alwetenden. Zelfs de belangstelling der Geloofsgenooten in het lot des kranken, en in hunne droefenis, stort hun eene zachte kalmte in; en troostrijk is de bewustheid, dat, om den Hemel ter gunste van den geliefden kranken te bewegen, niets van hunne zijde verzuimd is, wat teederheid en godsvrucht vorderen of verlangen. En ziet daar de bron van gelatenheid en vaardige onderwerping aan den wil van God, die het gebroken en verslagen harte verkwikt, en waardoor zij te beter leeren zwijgen, indien de Opperste Wijsheid anders mogt willen, dan hunne liefde hoopt, of de Gemeente met hen bidt.
Wij besluiten dus, dat, hoewel de dadelijke voor-
{==668==} {>>pagina-aanduiding<<}
bidding afwezigen, bij het ziekbed onledig, niet stichten kan, dezen nogtans aan zich alleen te wijten hebben, indien zij, na het gedane aanzoek, van die plegtige hulde aan de Voorzienigheid, door hen der Gemeente opgedragen, geen zedelijk nut of stichting oogsten, of het uur van den Eerdienst niet daartoe aanwenden.
Ter kerke nu, indien zich de Leeraar waardiglijk kwijt van den aanbevolen last, durven wij ons van deszelfs voorbidden almede veel goeds beloven bij de vergaderde Christengemeente. Of zou de herinnering aan den veegen toestand van een harer medeleden, die de broosheid ondervindt onzer stoffelijke nature; die voor zich in tijd en eeuwigheid troost zoekt op het krankbed in de beginselen van Jezus leere; die geloovig en boetvaardig zich der Voorzienigheid aanbeveelt; boven de hulp van menschen alleen de liefde des Hemelschen Vaders inroept; ja, het zij ten leven, het zij ten sterven, zich met gelatenheid onderwerpt aan het Goddelijk welbehagen, - zou zulk een voorbeeld, waarop ieders aandacht in de voorbede gevestigd wordt, terwijl men deszelfs lijden en kommer als voor oogen heeft, niet meer vermogen tot opbouw in deugd en godzaligheid, dan anders eenige, hoe welbetoogde, Rede in staat is uit te werken?
Dan, verder: terwijl bij den regtschapen Christen, of algemeene menschenmin, of broederliefde, de éénige, althans de groote drijfveer is, die, buiten aanzien des persoons, Gemeente en Leeraar dringt tot ernstig bidden voor den zieltogenden, ontrijst eigenaardig vanhier bij een aantal braven en opmerkzamen de wensch, om het ongeluk en de smarten des Naasten te helpen lenigen, en uit de plaats der Godsvereering tot werkzame liefdadigheid toe te snellen. Zoo mag een stroom van goed uitvloeijen uit deze welligt te veel vergeten bron. Zoo geeft het openbaar gebed aan Christelijke liefde eenen sterken prikkel; hiet, om wijn en olie te gieten in de wonden eens gekwetsten,

{==669==} {>>pagina-aanduiding<<}
of om den behoeftigen op het krankbed te laven; elders, om den beangsten zondaar op te beuren tegen de foltering des gewetens, die het lijden eens stervenden verdubbelt; ja ook, om, na den dood van man of vader, ‘weduwen en weezen te bezoeken in hunne verdrukking;’ met één woord, om zoodanige deelneming aan den dag te leggen, als de algemeene voorbede bij eenen iegelijk stilzwijgend ten pligt maakt.
Hiermede konden wij de zaak voor genoegzaam toegelicht houden, ware het niet, dat de ingeslopen misbruiken velen alzoo ergerden, dat zij daarom beter keurden, nimmer eene Kerkelijke Voorbidding te verlangen, en over het geheel op dat gedeelte van den openbaren Godsdienst geenen prijs stelden. Wie dus ongunstig oordeelt, of, ondanks het aangevoerde, bij zijn gevoelen blijft, handelt zeker lofwaardig, indien hij, ter zake van den gegeven aanstoot, weigert, tegen de inspraak van zijn geweten, het heerschend kerkgebruik te volgen. Andersdenkenden, daarentegen, behooren niet te wankelen in hunne beginselen, of, door het nemen van ergernisse, zich te laten slingeren; maar zullen veeleer toezien, dat niet de paarle weggeworpen worde om het ruwe der schelp, of eenig vuil, dat aan hare buitenzijde gevonden wordt. Want waarlijk, zoo Leeraars, en grootere Gemeenten vooral, op hunne hoede tegen misleidende opgaven (*), zich

{==670==} {>>pagina-aanduiding<<}
benaarstigen, ten aanzien der Voorbiddingen, de waardigheid van dat godsdienstig werk te handhaven; dan kennen wij geen misbruik, dat tegen het nut en de betamelijkheid dier plegtige hulde voor kranken bij iemand zou mogen opwegen. Het is wel zoo, in weerwil dier voorzorgen, zal de eenzijdigheid des Predikers, en meerdere of mindere deelneming der Gemeente, somwijlen ongunstig uitkomen, elders misschien de invloed der gewoonte, door koelheid des sprekers, of mangel van aandacht en ernst onder de biddende schare, dit werk der vroomheid ontluisteren. Doch, wie zou in dezen niet toegevend zijn omtrent menschelijke zwakheid; daar toch die zelfde reden, op hem, op menigen Christen althans, in weerwil van allen goeden wil, haar vermogen dikwerf oefent, wanneer hij in eigen gezin, des morgens, middags en avonds, met ongelijken ijver, de huisselijke godsvrucht volbrengt. Maar, zelve berispelijk zijnde voor den Alwetenden, betaamt het dus niemand, ligtvaardiglijk aanstoot op te vatten, of uit dien hoofde, en wegens derzelver onvolmaaktheid, van Kerkelijke Voorbiddingen af te zien. Immers de schuld, zoo daar eenige zijn mogt, die haar of minder welgevallig, of ook verwerpelijk maken zoude bij een heilig, dan tevens ontfermend Opperwezen, ‘die weet, welk maaksel wij zijn,’ kan, naar een regtvaardig oordeel, geenszins nederkomen op hem, wiens vroomheid, of voor zich, of voor iemand, hem dierbaar, den dienst van Leeraar en Gemeente inroept; maar dezen, aan wien dit liefdewerk der voorbede wordt aanbevolen, zijn wegens de goede of slechtere uitvoering van dien opgedragen last alleen verantwoordelijk bij den Regter des Heelals.
Intusschen, zoo iemand mogt oordeelen, dat wij te

{==671==} {>>pagina-aanduiding<<}
hoog opzien bij het nut en de betamelijkheid der kerkelijke en openbare Voorbiddingen voor kranken, die overwege nog de gevolgen, welke wij vreezen, wanneer eene dolende Wijsgeerte, gesterkt door den bedorven smaak eener halfverlichte en fatsoenlijke Christenwereld, slagen mogt in hare pogingen, om deze godsdienstige verrigting, als louter vooroordeel, waarmede het Ongeloof spot, uit te monsteren, in wanachting bij aanzienlijken, en over het geheel in onbruik te brengen. Dan toch, wij ontveinzen het niet, wat wij te dezen duchten, zal dit voortkruipend pligtverzuim den band der Christelijke Liefde, zoo niet verbreken, voor 't minst helpen slaken, die nog de leden van Jezus kerk op aarde, in de bijzondere huishoudingen, tot onderlinge goedwilligheid en bijstand vereenigt, onderling verbindt, en te zamen houdt. In grootere Gemeenten vooral loopen steeds de betrekkingen en belangen der Geloofsgenooten, die aanzitten aan dezelfde Tafel des Heeren, eigenaardig zeer verre uiteen; en hechten zij dus onderling, als broeders en zusters van het talrijk gezin, min vast te zamen. Het onderscheid der standen legt daarenboven alomme een' hinderpaal in den weg, waardoor de druk en kommer van het eene Christelijk huis bezwaarlijk doordringen mag tot een ander, in hoogeren of lageren kring geplaatst. De Kerk alleen, die menschelijkheid vereert en kweekt, die den rijken niet aannemen mag boven den armen (*), is het middelpunt, vanwaar, tot opscherping der liefde en goede werken, eens ieders nood of druk welvoegelijk ten Hemel oprijst. Beroof haar van het middel der Voorbiddingen, hiertoe noodig; en schaars iemand, ook niet de Leeraar of eenig Opziener der Gemeente, zal zich, bij de beslommeringen des levens en de bezigheden des beroeps, naar eisch kwijten mogen van de dure verpligtingen der vertroosting en verkwikking van kranke broeders of zusters, wier nood of niet, of spa-
{==672==} {>>pagina-aanduiding<<}
de bekend wordt. Laten
ook de Voorbiddingen verzuimd worden door meer aanzienlijke of vermogende leden, wier trots of wereldsgezindheid het bezoek des Leeraars eer vreest dan wenscht; helaas! het is misschien alreede te vergeefs, dezen, bij wien de kerkdienst welligt op kleene waarde geschat wordt, van zulk een gedrag te willen afmanen. Liever vleijen wij ons, dat de invloed des voorbeelds, vanwaar dan ontstaande, bij meer bedachtzamen niet gelden, of de kieschheid van behoeftige braven wederhouden moge, om hunne luide verzuchtingen ter kerke te doen hooren, en, langs dezen voegzamen weg, naar vertroosting in hunnen kommer uit te zien bij God en menschen.
Verder, dan ik mij aanvankelijk voorstelde, is reeds deze Verhandeling uitgeloopen. Thans reken ik de zaak der Kerkelijke Voorbiddingen door kracht van redekaveling, en ontzenuwing der bedenkingen wegens het misbruik, genoeg bepleit te hebben. Blijft echter te dezen iemand der Christenen nog eenige onwillige twijfel bij, die herinnere zich het nadrukkelijk vermaan van Paulus, 1 Tim. II:1 en 3, bevorens aangevoerd. Of vindt hij daarin geen voldoend gezag, indien hij het woord des Apostels liever tot de geestelijke behoeften der menschen bepalen, dan ook tot hunne tijdelijke nooden uitbreiden wilde; wij konden dit eenen oogenblik toestemmen, en eindigen dus, ten slotte, met ons, tot verderen aandrang, te beroepen op Jacobus Brief, alwaar (H. V:14 enz.) wij lezen: ‘Is iemand krank onder u? dat hij tot zich roepe de Ouderlingen der Gemeente, en dat zij over hem bidden, hem’ (naar het gebruik des tijds en der Joden) ‘zalvende met olie in den naam des Heeren. Het gebed nu des geloofs zal den zieken behouden, en de Heere zal hem opregten; en zoo hij zonden gedaan zal hebben, het zal hem vergeven worden. Belijdt elkanderen de misdaden, en bidt voor elkanderen, opdat gij gezond

{==673==} {>>pagina-aanduiding<<}
wordt. Een krachtig gebed des regtvaardigen vermag veel.’
Niet dat wij, als in de Apostolische dagen, wonderdadige genezingen verwachten mogen van zalving of oplegging der handen: het is ons genoeg, indien men erkenne, dat de Voorbiddingen bij het krankbed, ondersteund door die der Kerke, door de Vergadering der Geloovigen in Jezus, ‘aangenaam zijn en veel vermogen bij God,’ naar de leere des Bijbels en de uitspraak der onbevooroordeelde Rede.
B.

Beschrijving van het gaslicht; met de afbeelding van eenen gaslicht-toestel.

(Uit het Engelsch.)

Nu eenige jaren geleden, werd door zekeren Schrijver de volgende aanmerking gemaakt, sprekende van de groote kosten, welke de verlichting, op de gewone wijze, in uitgebreide fabrijken veroorzaakt: ‘Waar groote menigten van kaarsen gebruikt worden, gelijk in uitgebreide fabrijken, mijnen, koolgroeven enz., zou eene groote bezuiniging ontstaan uit het gebruik van koolstofzure waterstof-gas, hetwelk een schoon, sterk licht voortbrengt, veel zindelijker is dan olie of smeer, en voor weinig of geene kosten. Eene geringe bekendheid met de wijze, om de gassoorten te verkrijgen, zou den eigenaar van koolmijnen in staat stellen, om dit gas te halen uit het koolgruis, dat onder den voet getreden wordt, en zijne koolgroeven daarmede te verlichten, met de meeste veiligheid, en bijna geene kosten. Indien deze manier wierd aangenomen, zouden de werklieden eene veel betere verlichting hebben, dan zij door andere middelen bij mogelijkheid kunnen; duizenden van ponden (sterling) zouden jaarlijks worden bespaard, en de vele tonnen talk, die nu verbruikt worden bij deze onderaardsche werkzaamheden, zouden te bezigen zijn tot het bereiden van zeep,

{==674==} {>>pagina-aanduiding<<}
hetgeen strekken zou om den prijs van dat noodzakelijk artikel te doen dalen, en onze armen in staat stellen, zindelijker, gezonder en gelukkiger te worden.’ - Parkes, Chemistry.
Het gas, hier bedoeld, wordt gehaald uit gewone steenkool, en deszelfs aanwending tot verlichting zijn wij verschuldigd aan den Heer murdock. De wijze, om het te verkrijgen, bestaat eenvoudiglijk in het blootstellen van stukken kool, in eene ijzeren retort, aan eene gloeijende hitte: er ontwikkelt zich eene groote hoeveelheid eener olieachtige stoffe, welke koolteer genoemd wordt, en tot verscheidene einden gebezigd; en met dezelve een gas, hetwelk koolstofzure waterstoflucht wordt genoemd; dit, verscheidene malen door het water gehaald zijnde, wordt zuiver verkregen, en brandt met een zeer schitterend licht.
Hetzelve is sedert bijna twintig jaren, bij uitsluiting, gebezigd in de fabrijken van Birmingham en Manchester. Meer dan tien jaren geleden, werd de natuur van dit gas, gedurende eenen aanmerkelijken tijd, vertoond in het Lyceum; en er werd eene poging gedaan, om eene bevoorregte Maatschappij op te rigten tot de uitreiking van deze soort van licht. Men vervoegde zich tot het Parlement; maar, na vele discusslen, bleef de zaak steken. De ondernemers beloofden destijds aan de deelnemers in hun plan ontzaggelijke voordeelen, en er werden metderdaad belangrijke sommen ingezameld. In het tegenwoordig oogenblik bestaan er op zichzelven staande en onafhankelijke Maatschappijen, er zich op toeleggende, om niet slechts fabrijken en winkels, maar alle de straten van Londen te verlichten. De proef is, voor twee of drie jaar, genomen in Westminster; maar een toeval, dat nooit volkomen opgehelderd is, belette, voor eenen tijd, den voortgang.
Ziehier eene korte geschiedenis, en straks wat uitvoeriger verslag, van de kosten en den toestel tot deze belangrijke bewerking.
In het jaar 1792, om welken tijd de Heer mur-
{==675==} {>>pagina-aanduiding<<}
dock, van wien wij reeds gesproken hebben, te Redruth, in Cornwall, was geplaatst, als de voorname agent en bestuurder van der Heeren boulton en watts Stoommachines in dat Graafschap, stelde hij eene menigte van proeven in het werk op de hoegrootheid en hoeveelheid der gassoorten, in onderscheidene zelfstandigheden bevat. In den loop derzelven merkte hij op, dat de gassen, door destillatie verkregen uit steenkool, hout en andere brandbare zelfstandigheden, aangestoken zijnde, met grooten luister brandden; en het viel hem in, dat hiervan, door bepaling en leiding in buizen, kon worden gebruik gemaakt, als eene voordeelige plaatsvervanging van lampen en kaarsen. De destillatie werd volbragt in ijzeren retorten, en het gas geleid door vertinde ijzeren en koperen buizen tot eenen afstand van zeventig voet. Bij dezen eindpaal, zoo wel als op tusschenbeiden gelegene punten, werd het gas ontstoken door openingen van verschillende grootte en gedaante met oogmerk om zich te verzekeren, welke meest zouden voldoen. In sommigen kwam het gas door eene menigte van kleine gaatjes, op de wijze van een doorslag of gieter; in anderen sprong het naar buiten in lange, dunne stralen; en wederom in anderen in cirkelvormige, naar het beginsel van argand's lamp. Zakken van leêr en vernist taf, blazen, en bakken van vertind ijzer, werden met het gas gevuld, dat in vlam gezet werd en gedragen van vertrek tot vertrek, met oogmerk om zich te vergewissen, hoe ver het kon ingerigt worden ter verschaffing van een beweegbaar of draagbaar licht.
In 1798 bouwde hij eenen toestel in de Soho-gieterij, welke, gedurende verscheidene achtereenvolgende nachten, gebezigd werd tot de verlichting van het gebouw; als wanneer de proeven op verschillende openingen werden herhaald en op eene grootere schaal overgebragt. Desgelijks werden verscheidene manieren beproefd, om de lucht of het gas te wasschen en te zuiveren, en te ontdoen van rook en reuk. Deze proeven werden voort-
{==676==} {>>pagina-aanduiding<<}
gezet, met tijdelijke stremmingen, tot op het tijdstip van den vrede in 1802, wanneer de illuminatie van de Soho-fabrijk gelegenheid verschafte tot openlijke vertooning van het nieuwe licht.
Inderdaad, de luister der gaslichten op Ludgate Hill, Fleetstreet, en andere gedeelten van Londen, zoo als die den 6 Januarij des tegenwoordigen jaars ter bezigtiging gegeven werden, kon niet missen, de aandacht van elken opmerkzamen voorbijganger tot zich te trekken; en schoon ze, sedert eenigen tijd, niet gebezigd zijn, ten einde toestel te maken tot eene aanhoudende verlichting van de straten en huizen der hoofdstad, twijfelen wij geenszins, of zij zullen in het vervolg algemeen gebruikt worden, bij voorkeur boven olie en smeer. Wij zullen, daarom, thans eenig verslag geven van des Heeren murdock's berekeningen, betrekkelijk de bezuiniging in eene bijzondere fabrijk, waar zij sedert eenige jaren in bestendig gebruik zijn geweest. Wij bedoelen de Katoenfabrijk der Heeren philips en lee, te Manchester. Alle de vertrekken van dezen katoenmolen, welke een der uitgebreidsten is in het Koningrijk, zoo wel als de kantoren, pakhuizen en het bijgelegen woonhuis, worden verlicht met gas, uit steenkool gestookt. De hoeveelheid van het gebezigde licht, gedurende de uren dat het brandt, is berekend ongeveer gelijk te staan met het licht van 2500 gegoten kaarsen, van zes in een pond, ieder der kaarsen, naar berekening, 4/10 van eene once talks in het uur slijtende. De steenkool, zegt de Heer murdock, wordt gedestilleerd in ruime ijzeren retorten, welke, gedurende het wintersaizoen, bestendig aan den gang worden gehouden, uitgezonderd gedurende den tijd der vulling; en het, uit dezelven opklimmende, gas wordt geleid, door ijzeren pijpen, in groote bewaarbakken of gazometers, waar het gewasschen en gezuiverd wordt, alvorens door andere pijpen, grooten (hoofdbuizen) genaamd, naar den molen geleid te worden. Deze grooten verdeelen zich in een aantal takken, vormende in het geheel
eene leng-
{==677==} {>>pagina-aanduiding<<}
te van verscheidene mijlen, en nemende af in omvang, naarmate de vereischte hoeveelheid gas, die passeren moet, kleiner wordt. De branders, waarin het gas verteerd wordt, zijn met de boven gemelde groote of hoofdbuizen vereenigd door korte buizen, elk van welke voorzien is van eene kraan, ter regeling van den toevloed van het gas tot elken brander, en het geheel af te sluiten, wanneer vereischt. Deze laatste bewerking kan ook oogenblikkelijk verrigt worden voor alle de branders in een vertrek, door het sluiten van eene kraan, waarvan elke hoofdbuis is voorzien, bij derzelver ingang in het vertrek.
Er zijn twee soorten van branders; de eene naar het beginsel van de Argand-lamp: de andere is eene kleine kromme buis, met een konisch uiteinde, hebbende drie ringswijze openingen of gaten, van ongeveer 1/30 duim diameter, alzoo geplaatst, dat het gas straalswijze voortspringt, in de gedaante van eene lelie. Het getal der branders, in alle de gebouwen gebruikt, beloopt 271 Argands en 683 anderen, elk der eersten een licht gevende gelijk aan dat van vier kaarsen, en elk der laatsten een licht gelijk aan twee en een vierde der zelfde kaarsen.
Aldus geregeld, vereischen de vermelde gezamenlijke branders in het uur eenen toevoer van 1250 kubiekvoeten van het gas uit het koolgruis. De tijd, dat het gaslicht gebruikt wordt, mag, het geheele jaar dooreen, worden geschat op ten minste twee uren per dag of etmaal; en hiervoor zal de consumptie zijn 1250 × 2 = 2500 kubiekvoeten gas per dag. Om deze hoeveelheid te verkrijgen, wordt zevenhonderd pond (weight) koolgruis in de retort gevorderd; dit wordt gekocht voor 13½ d. de honderd pond, of acht (Eng.) schellingen de zevenhonderd pond. Vermenigvuldigd met het getal der werkdagen in een jaar, 313, zal het jaarlijksch gebruik zijn 110 ton (tons), waarvan de kosten komen op £ 125. Hierbij moet gerekend worden 40 ton goede

{==678==} {>>pagina-aanduiding<<}
gewone kolen van tien schellingen de ton, vereischt wordende om de retorten te stoken.
De 110 ton koolgruis, gedestilleerd zijnde, brengt omstreeks de 70 ton uitgedoofde steenkool voort, waardig £ 93. De hoeveelheid teer, uit iedere ton koolgruis, is van 23 à 24 stoop. De rekening vervolgende, brengt de Heer murdock de bezuiniging door het gaslicht, in vergelijking van hetgeen men zich door middel van kaarsen verschaft, tot ongeveer £ 1400 's jaars. Dit is in de vooronderstelling, dat de lichten slechts twee uren per dag branden; maar het voordeel is nog grooter, zoo de lichten voor drie of meer uren in de vierentwintig mogten gevorderd worden.
De Heer accum, in zijn onderzoek der zake in het Huis der Lords, zegt: ‘Op grond van herhaalde proefnemingen, kan ik zeggen, dat een honderd pond Newcastle-kolen van 250 tot 300 kubiekvoeten gas voortbrengen; en met betrekking tot het licht, dat verkregen wordt uit de verbranding dezer hoeveelheid gas, mag ik vaststellen, dat negentien voet van het gas gelijk staat met een pond smeerkaarsen van zes in een pond.’ De Heer accum gaat voort, en zegt: ‘Een honderd pond kolen levert van vier tot vijf pond teer, die waardig is van 33 tot 36 Eng. schellingen het vat (barrel.) 36 Schepels kolen geeft 60 pond pik, waardig 1½ d. per pond; en 36 sch. kolen heeft mij 32 pond essentieele olie opgeleverd, waardig omstreeks de vier guinjes. Met betrekking tot de hoeveelheid jodenlijm uit 36 sch. kolen, ik verkreeg van 28 tot 32 ponden, welke ik kon verkoopen tot £ 9 de honderd pond.’ Bovendien bewijst de Heer accum, dat zijne 36 sch. kolen eene hoeveelheid van Liquor Ammoniacalis opleverde, welke hij tot Carbonas of Murias Ammoniae verwerkte, welker waarde zeer aanmerkelijk was.
Hebbende dus de vorenstaande belangrijke uitkomsten opgegeven, welke op onbetwistbaar gezag schijnen te

{==679==} {>>pagina-aanduiding<<}
berusten, zoo zullen wij nu een verslag geven van eenen eenvoudigen Gas-toestel, gelijk zij zijn ingerigt geweest en kunnen ingerigt worden ter verlichting eener fabrijk, een openbaar gebouw, een dorp, of eene kleine buurschap.

De gaslicht-toestel.



{== afbeelding 
	==} {>>afbeelding<<}
    

De inrigting van den Gas-toestel zal gereedelijk begrepen worden uit de bovenstaande figuur. Dezelve verbeeldt diens geheele doorsnede in het midden.
A A is eene ijzeren retort, ongeveer drie voet lang en twee voet diameter, open aan het eind B, waaraan, door middel van schroeven, hengsels zijn vastgemaakt; hierin hangt de deur D, en wordt digt gesloten met eene schroef G, in het midden aangebragt.
De kolen, die het gas moeten voortbrengen, worden in de retort gesloten, en het geheel wordt gestookt, tot gloeijing, door een vuur, van onder aangebragt op den rooster 4, de retort geplaatst zijnde in eene soort

{==680==} {>>pagina-aanduiding<<}
van oven of fornuis, zoodat de hitte alle hare deelen omringt, uitgezonderd den mond B, of het gedeelte, waar de kolen worden binnengebragt.
Rondom is de wijdte van dezen oven, en 9 is de damp, gaande vandaar naar denschoorsteen, welks opening geregeld wordt door den kleinen demper (of sleutel) r.
Onder A A is eene plaat van gegoten ijzer, bewarende de retort van aangedaan te worden door de hevigheid van het vuur daaronder, en doende dezelve meer gelijkmatig heet worden.
K K vertoont de pijp van gegoten ijzer, welke alle de vlugtige voortbrengsels van de kool brengt tot den koelbak van gegoten ijzer, k, waarin de teer enz., uit de kool getrokken, bewaard blijft, en waaruit zij kan gelaten worden door middel van de koperen pijp l.
N is eene pijp, welke het gas uit den bak k geleidt naar den top van den cilindervormigen bak of ontvanger P; deze ontvanger is van boven luchtdigt, en bij gevolg brengt het gas het water in den bak P tot één peil met de kleine openingen, rondom deszelfs benedenste randen gemaakt, waar het gas ontsnappen kan, en in bellen oprijst door het water van de kom in den bak of gazometer M, M, M, M.
Deze gazometer is gemaakt van gewerkte ijzeren platen, en is vatbaar om op te rijzen gelijk in de figuur, of neer te dalen ten naastenbij tot eene gelijke hoogte met het bovenste gedeelte van de kom, die het water bevat, wanneer hij natuurlijk bijna vol water loopt; maar hij rijst trapswijze, als het veerkrachtige gas denzelven intreedt door de pijp N, en het water doet wijken; het gewigt p, loopende over de katrollen n n, door de ketting M, m, n, n, W, houdt hem bestendig en in evenwigt.
Er zijn twee ijzeren staven of armen, vertoond in V, V, om de binnenzijde van den gazometer te versterken.
De naden van den gazometer zijn toegelijmd, om ze

{==681==} {>>pagina-aanduiding<<}
luchtdigt te maken, en het geheel is wel geschilderd van binnen en buiten, om voor roest te bewaren.
Het zuivere gas uit den gazometer treedt de buis Y in, door de kleine openingen, in derzelver top gemaakt, en, gaande door de buizen Y, Y, Y en Y, wordt door andere pijpen daaruit geleid naar de branders of lampen, waar het verteerd moet worden.
De branders zijn op verschillende wijzen gevormd; hetzij door eene buis, eindigende in eene eenvoudige opening, alwaar het gas in eenen stroom uitvloeit, en, eenmaal aangestoken zijnde, voortgaat met een aanhoudend en geregeld licht te branden, zoo lang eenig gas wordt aangevoerd: dan weder zijn een aantal zeer kleine openingen gemaakt aan het einde van eene pijp, welke even zoo vele stralen vuurs vormen, en een zeer schitterend voorkomen hebben.
Het gebruik van den gazometer is, evenredigheid te brengen in de uitlating van het gas, dat somtijds sneller uit de retort opkomt dan op andere tijden. Wanneer dit gebeurt, rijst de bak op, om het te ontvangen; en, wanneer de stroom uit de retort vermindert, drijft het gewigt van den gazometer deszelfs inhoud uit; want het balansgewigt p behoort niet zoo zwaar te zijn als de gazometer, ten einde de vereischte drukking plaats hebbe, om het gas in de branders te doen uitstroomen met een' behoorlijken straal. De gazometer der oorspronkelijke Maatschappij in Westminster heeft eenen omvang van 15,000 voet; de Blackfriars Maatschappij heeft twee van 8000 voet.
De overblijfselen, welke in de retort gevonden worden, nadat de bewerking is afgeloopen, bestaan uit zeer uitnemende gedoofde kolen, welke in waarde, voor keuken- of fabrijk-vuren, een aanmerkelijk deel der geheele uitgaaf terug geven.
Wanneer de retort bekoelt, bevat de bak P eene genoegzame hoeveelheid gas, om elke plaats hebbende opslorping te vergoeden, zonder het water in de retort te doen rijzen.

{==682==} {>>pagina-aanduiding<<}

De oprigting van eenen toestel, zoo als die hier beschreven is, zal van £100 tot £150 kosten; en, zoo deszelfs gazometer vijf voet doorsnede bij zeven voet hoogte heeft, zal hij eene toereikende hoeveelheid gas bevatten, volgens vier kubiekvoet per licht in het uur, om veertig uren licht te geven aan eene schitterende Argand-lamp, of vijf uren aan acht lampen; gelijk staande, in uitwerking, met 160 gewone straat-olielampen.
Zulk een gazometer zal, door de destillatie, in de retort gevuld zijn met ongeveer een half schepel, of een vierde van honderd pond, kolen.
Het is gebruikelijk, en voor binnensdeurs-licht is het noodzakelijk, het gas, na het den vergaarbak verlaat, alvorens het den gazometer bereikt, door een vat met kalkwater te laten gaan, om het te ontdoen van allen jodenlijmigen en zwavelachtigen reuk. Dit is niet afgebeeld; maar het laat zich gemakkelijk bevatten, hoe zulks een gedeelte der gemeenschap uitmake.

Vervolg op den brief van een' Duitscher, wegens het Parijsche museum.

Parijs, 15 October. Het Museum heeft gedaan. Toen de Florentijners en Romeinen het hunne teruggenomen hadden, was de beeldengalerij ontbonden, en men zag nu eerst regt, hoe weinig de Franschen eigenlijk bezaten. De geest dezes volks is altijd op de Komedie gerigt geweest - het groote, ernstige der kunst is hun vreemd gebleven - en zij hebben nooit veel gelds willen besteden, om kunstschatten te koopen. Had de regering de halve millioen, aan de groote Opera te koste gelegd, tot aankoopen van schilderijen besteed, zij hadden soortgelijke galerijen gehad als de Duitsche Vorsten te Munchen, Dresden, Dusseldorp en Kassel. Eerst toen zich, in den krijg, de gelegenheid aanbood om deze kunstschatten te stelen, kregen zij er smaak in.

{==683==} {>>pagina-aanduiding<<}

Intusschen smart hun derzelver verlies, als gedenkstukken der Gloire Française, meer, dan hun dat van den ganschen Elzas en Lotharingen zou hebben gedaan. Vele Franschen heb ik er over gehoord, maar geenen enkelen, die het in orde vindt, dat men het geroofde goed terug geeft. Ja, het ware des onderzoeks waard, of zich in geheel Parijs wel eene enkele stem hooren laat, die regtvaardig genoeg was om ooit het geval om te keeren, en de Franschen in de plaats der Duitschers te stellen. Toen in het vorige jaar iedereen zich verwonderde, dat de verschillende regeringen de in hare landen geroofde kunstschatten niet terug vorderden, zeiden de Parijzenaars: ‘De Barbaren weten niet, wat zij er aan hebben; zij zijn hun onverschillig.’ Anderen lieten zich op eenen hoogeren toon uit, en zeiden: ‘Zij hebben het niet gewaagd, deze kunstschatten terug te vorderen: zij wisten, dat geheel Frankrijk in ééns opgestaan ware, en hunne legers had vernield! Slechts uit vrees trokken zij weer naar huis, en lieten ons ook deze teekenen van ons overwigt.’ En nu, daar deze regeringen krachtiger te werk gaan, hunne triomfboog zonder gespan staat, en de wanden hunner galerij telkens naakter worden, laat zich hunne woede slechts in woorden, schimpen en leugens uit.
Het meest van allen heeft het wegnemen der paarden van den triomfboog de Franschen vernederd. De 30ste September en 10de October waren heerlijke dagen, wanneer men zoo eens regt gevoelde, als overwinnaars hier te zijn! De Hemel had ons, als gewoonlijk, een paar Fransche slimmigheden op den hals gehaald, hetgeen doorgaans geschiedt, wanneer de Duitsche aangelegenheden niet zoo regt gehandhaafd worden.
Vorst schwarzenberg had aan den Gouverneur von müffling geschreven: hij zou de paarden uitspannen; doch zóó, dat het niet veel opziens gaf. Müffling sprak er over met den Graaf dessoles, Generaal der Nationale Garden. Deze verzocht, dat men het aan hem zou overlaten. Om lo-
{==684==} {>>pagina-aanduiding<<}
de wijk XVIII te sparen, wilde hij ze bij nacht afnemen.
Daar wij en de Oostenrijkers geene pioniers hier hadden, zoo kreeg eene kompagnie Engelsche pioniers hiertoe order. Deze stegen des avonds op den triomfboog, en begonnen te hameren en de paarden los te maken. Dit hooren de nationale garden en de gardes du corps des Konings; zij houden eenen krijgsraad, en komen tegen half twaalf des nachts met fakkels van de plaats der Tuillerien, halen, in plaats van de paarden, de Engelschen er af, en zenden ze naar huis.
Des anderen daags was er een groot gejubel in de stad. Men vertelde, dat de Engelschen de paarden hadden willen stelen; maar dat zij toch bevreesd waren geweest om het bij dag te doen, en dat men ze des nachts zoo fraai van boven gehaald had.... Les Etrangers ont bien peur, was de algemeene gedachte.
Onder de Duitschers werd luide geroepen over dezen halven maatregel, en over de hoffelijkheid, om zichzelven te bekladden, ten einde lode wijk XVIII te sparen!
Eindelijk kwam het bevel om de paarden bij lichten dag weg te nemen. Er rukten twee bataljons Oostenrijksche grenadiers op de place du Carrousel, en vormden een karree. In den achtergrond rukten acht eskadrons kurassiers op. Alle toegangen tot de plaats werden met dubbele wachten bezet. De traliedeuren voor de Tuillerien werden gesloten, en geen Franschman mogt over de plaats gaan.
Nu ontstond er een vrolijk leven. De roode Engelsche Officiers klommen, als muurkruipertjes, op den triomfboog rond. De pioniers klopten de steenen weg, om de paarden los te krijgen, die er in vast gegoten waren. Er werd tamelijk gedronken. De Engelschen wierpen de flesschen in de hoogte, en zongen: rule Brittania! Officieren van alle natien zaten op den triomfboog. Het was een, in zijne soort, éénig gevoel van dezen dag, op den zegewagen te staan, dien napoleon voor zich gebouwd had, en nu op de Franschen

{==685==} {>>pagina-aanduiding<<}
neer te zien, die ons te voren met zoo onbeschaamden trots op den nek trapten. Dezen stonden van verre, even als de Joden te Jeruzalem, zagen door de Arkaden der Tuillerien en door de straat du Louvre, en zuchtten over de ramp van Jozef.
Elk wilde eene gedachtenis van dezen dag en dit uur. De van lood gegotene sieraadjen op den triomfwagen, die heel fraai verguld waren, schenen hiertoe niet ongepast; en de Engelsche pioniers waren zeer behulpzaam om dezelven los te maken. Op den triomfboog heerschte eene algemeene broederschap, en eene grootere eensgezindheid, dan zelfs bij de Hernhutters en Vrijmetselaren.
En het gebeurde, dat op dezen dag vele menschen uit het Fransche bijgeloof geraakten. Men zag duidelijk, dat men zulk een leger Egoïsten, als de Parijzenaars zijn, nooit te vreezen heeft, zoodra men eenige bataljons grenadiers en eenige eskadrons kurassiers laat optrekken. Courage en groote monden hadden zij te voren genoeg; doch, daar elk slechts aan zichzelven denkt, zoo kan onder hen nooit iet groots, nooit iet gemeenschappelijks tot stand komen, en al het weerlichten hunner spreekwijzen en huns toorns trekt voorbij, zonder spoor achter te laten.
Tegen zes ure kwam het eerste paard beneden; tegen zeven, het tweede. Daar het donker werd, bleven de beide anderen tot den volgenden morgen. Dit was een zondag.
Toen de paarden weg waren, trokken de Oostenrijkers af, en de Franschen stroomden op de plaats, en bezagen den zegewagen en de beide genien des roems en der zege, die waren staande gebleven. Het was een ware jammer: alle spreekwijzen waren verloren; men wist volstrekt niets te zeggen. De groote Adelaar was thans ook van den wagen. Des nachts had hem iemand heeten medegaan. Sommigen begrepen: Il faut que la France soit bien humiliée - de prendre ça en plein jour - et les décorations - ils n'appartenoient pas aux étran-
{==686==} {>>pagina-aanduiding<<}
gers - le char est fait a Paris. Dit was alles, wat zij voor den dag bragten.
Schoon de paarden niet zwaar zijn, daar ieder slechts 1500 pond weegt, zoo had toch het afnemen eenige zwarigheid, omdat er geene toerusting was gemaakt. De Engelschen reddeden dit met bewonderenswaardige eenvoudigheid, eenigzins op scheepswijze; en het was aangenaam te zien, met welke gemakkelijkheid zij den Oostenrijkers hunne rossen op den veldwagen nederleiden, die er vervolgens mede wegreden.
Toen de Oostenrijkers den volgenden dag den St. Markus-Leeuw afnamen, brak een touw, en de leeuw viel naar beneden en brak een been. Dit veroorzaakte bij de Franschen eene groote vreugde, en al het volk, dat rondom stond, riep: vive le Roi! Dit ging hun regt van harte, en meer dan gewoonlijk, wanneer de Policie roepen laat.
(Uit een' anderen brief.)
In het Mufeum gaat het thans als in een pakhuis toe: dat hamert, en metselt, en pakt, en sleept, en schreeuwt, en vloekt, en raast in alle talen!
o! Mon Dieu, ils ne nous reste que les murs! hoorde ik een' Franschman bij zichzelven zeggen. En inderdaad, men telde gisteren (8 Oct.) nog slechts 287 schilderijen in de galerij. Men gaat daar thans als in eene wildernis wandelen. De Franschen wenschen, dat, daar men hun de schilderijen en standbeelden ontneemt, men ook hunne schilders en beeldhouwers maar medename!
De Italiaansche standbeelden werden ten deele ingemuurd, vooral die gedeelten, welke dun en teêr zijn en ligt breken. Ik zag den Apollo voor het laatst, toen hij reeds tot aan de knie in muurwerk stond, en hem weêr van rondomme Italiaansche spraak omgaf! De Franschen hadden ze, ten tijde der wegvoering, in gips gegoten. Hierdoor lijdt ligtelijk de oppervlakte der beelden; inzonderheid meent men zulks aan de Venus de Medicis te bemerken.





{==687==} {>>pagina-aanduiding<<}

Uittreksel eener reize eens Engelschmans door Belgie.

(Vervolg en slot van bl. 644.)

Namen is gelegen aan den zamenvloed der Sambre en der Maas, twaalf Engelsche mijlen zuidwest van Huy, en tweeendertig van Brussel. In 1781 slechtte Keizer jozef de vestingwerken van alle de grensteden in de Oostenrijksche Nederlanden, Namen uitgezonderd. In 1792 werd het door de Fransche Republikeinen ingenomen, en is sedert het tooneel van andere wisselvalligheden geweest. Op den weg van Charleroy naar deze stad ziet men hier en daar lanen van hoog geboomte, die naar bijzondere gebouwen geleiden, die, hoezeer Gottisch in hun voorkomen, een' zeer hoogen graad van netheid en zuiverheid aanduiden, die met den goeden smaak en de voordeelige omstandigheden hunner bezitters volkomen overeenstemt.
Eene hoogte, digt bij Namen gelegen, vertoont een heerlijk verschiet, hoewel de rivieren de Sambre en de Maas daar niet zigtbaar zijn. Op de afhelling van eene onmetelijke rots, die in zekeren opzigte over de stad hangt, liggen eenige moestuinen, die eene schilderachtige vertooning opleveren. Er zijn ook sommige kleine woningen zeer nabij den top. Nog vindt men op deze hoogte de overblijfselen eener uitgestrekte vesting, terwijl de plaats buitendien nog verdedigd werd door eene dubbele bergketen, die zich langs de beide zoomen der rivier uitstrekt. Daar de bedding der Sambre aanmerkelijk hooger is dan die der Maas, is dit ongemak door eene sluis verholpen.
Onder de heerlijke visch, die men hier in overvloed aantreft, is karper, forellen, barbeel, zalm, en krabben: een groot aantal der laatsten maken een voorwerp van uitvoer uit, en zijn welbekend bij den naam van Eerivisses de Namur.
Onder de kerken dezer stad zijn de hoofdkerk en die der voormalige Jesuiten het meest belangwekkend. De eerste, die naar den nieuwen smaak en Korinthische orde gebouwd is, heeft een' schoonen koepel. Van binnen is zij zeer aanmerkingwaardig, en verdient de aandacht des reizigers. Haar voorportaal is versierd met twintig fraaije Korinthische ko-
{==688==} {>>pagina-aanduiding<<}
lommen, die eenen voorgevel ondersteunen, waarvan de kroonlijst tot voetstuk dient voor verscheidene standbeelden van wit marmer. Evenwel wordt deze kerk buiten tegenspraak door die der Jesuiten overtroffen. Hare bogen van wit marmer, naar den smaak dier tijden kostbaar gebeeldhouwd, zijn uitnemend prachtig. De kerk zelve rust op twaalf ruwe zuilen van rood marmer, gekroond met Ionische kapiteelen. De marmeren platen, waarmede de vloer belegd is, zijn van verschillende kleuren, en op eene kunstige wijze ineengevoegd. De benedenzijde der murenis met prachtig uitgesneden houtwerk belegd: ook zijn de biechtstoelen uitnemend schoon, daar elk derzelven de vertooming van drie bogen oplevert, die op spiraalvormige zuilen rusten; hetwelk eene fraaije werking doet.
De meeste straten van Namen zijn breed en net, en leveren een aangenaam verschiet op. De huizen zijn, over het algemeen, van een' donkerblaauwen steen gebouwd, en hebben een zonderling, hoewel niet onaangenaam aanzien. De gebouwen op de groote markt, die eer ovaal dan vierkant is, zijn alle drie verdiepingen hoog; doch het stadhuis is der aandacht naauwelijks waardig.
De ijzermijnen in de nabuurschap van Namen, en de bosschen nabij de Maas, verschaffen zulk eenen voorraad van houtskool, dat een groot gedeelte van de bevolking met de ijzerwerken zich bezig houdt. Eene loodmijn te Vedrin, op een' geringen afstand van Namen, is ook zeer voordeelig. De steen- of liever marmer-groeven in den omtrek geven voortreffelijken kalk en bij uitstek groote steenblokken. Het polijsten van het marmer, waarin men het hier al zeer ver gebragt heeft, maakt hetzelve zeer fraai. Het beste zwarte marmer zegt men dat ook hier alleen te vinden is, weshalve de Italianen, eenigen tijd geleden, zich verpligt gevonden hebben er gebruik van te maken. Men drijft te Namen een' sterken handel in messen en koper. De uitgestrekte marmerader, die in de groeve, des Malades genaamd, een' aanvang neemt, strekt zich uit tot Luxemburg, echter niet zonder verandering van kleur, zoodat te Vausore en St. Remi de roode de heerschende is. Wanneer men van den kant van Fontaine l'Eveque in het Hertogdom Luxemburg komt, wordt het oog door het rotsig en bergachtig aanzien des lands getroffen, dat men in de overige Belgische gewesten niet dan

{==689==} {>>pagina-aanduiding<<}
nabij de zeekust vindt. Evenwel zijn werkzaamheid, nijverheid en welvaart nog overal zigtbaar, zelfs op de rotsige boorden der Maas; en toch is er tusschen het voorkomen dezer streek en dat der overige deelen van België bijna zooveel onderscheid als tusschen licht en duisternis.
De bouwvallen der Abdij van Aulue, tusschen Mons en Fontaine l'Eveque aan de Sambre gelegen, zijn allerprachtigst. De landstreek in den omtrek is wild en boschrijk. Het gebouw vormde oorspronkelijk eene soort van amphitheater aan den oever der rivier: het klooster alleen bevattede driehonderd zuilen van marmer. De kerk was eene der schoonsten en grootsten in het gansche land. De boerderij, en een gedeelte der brouwerij, behoorende tot de Abdij, zijn nog overig; uit de bouwvallen kan men opmaken, dat de uitgestrektheid van het geheel zeer aanmerkelijk geweest is. De tuinen waren achter de Abdij gelegen, op den top eener rij van heuvelen, waarvan een gedeelte nog bebouwd wordt door drie monniken, die, aan deze plaats gehecht zijnde, daar altijd gebleven zijn sedert het jaar 1794, toen de Fransche Republikeinen de geestelijken verjoegen, en zich van hunne schatten meester maakten. In verscheidene vertrekken der Abdij, die nog overeind staan, zijn de gewelfde zolderingen alleen vernield geworden. In een dezer gewelven zag men in het jaar 1813 vele verdroogde lijken, wier schoeisels zelfs niet eens beschadigd waren. De Abdij van Aulne, gesticht in het jaar 656 door den H. landelin, werd in de tiende eeuw door wereldlijke kanunniken bezeten; doch in 1144 dwong albiron, Bisschop van Luik, deze geestelijken, het gewaad der reguliere kanunniken van den H. augustinus aan te nemen. De jaarlijksche inkomsten dezer Abdij beliepen meer dan honderd-dertigduizend kroonen.
Charleroy is omtrent vijftien Engelsche mijlen ten westen van Namen gelegen, en is dikwijls genomen en hernomen. Deszelfs voornaamste handel plagt te bestaan in nagels, kanon en ander ijzerwerk. Het midden der stad, vol van smelterijen, molens en smederijen, geleek zeer veel naar Birmingkam. Ten noordoosten ligt de Abdij van Fleurus, vermaard door den slag tusschen de Bondgenooten en Franschen in 1690, die door de laatsten gewonnen werd.
Schoon nu de reiziger, van Namen naar Luxemberg gaande, niets van dat alles meer ontmoet, hetgeen hem in Bra-
{==690==} {>>pagina-aanduiding<<}
band, Vlaanderen, enz. verrukte, zoo zal het echter den wereldburger, den natuurkenner, den schilder hier nooit aan belangrijke voorwerpen ontbreken. Zelfs de Epikurist zal zijne rekening vinden bij den geur, den uitgezochten smaak en matigen prijs zijner dagelijksche spijzen.
Luxemburg. Deze stad is aan de Moezel, zeventig Engelsche mijlen zuidoost van Brussel, gelegen. In dit gewest vertoonen de bosschen en berggroepen eene oneindige verscheidenheid van gezigten, zoodat het uit dien hoofde wel eens als een klein Zwitserland beschreven is. Doch, daar de mijnwerken hier de hoofdbezigheid uitmaken, zijn uitgestrekte bosschen ter verkrijging van brandstof omgehakt, waardoor het land natuurlijk het voorkomen eener wildernis heeft aangenomen. Men moet bekennen, dat er tusschen Wirton en Longwy eenige vruchtbare streken zijn; doch derzelver uitgebreidheid komt geenszins in vergelijking met de grootte der distrikten, waar de grond van weinig of geen waarde is. Men heeft opgemerkt, dat in de geheele landstreek, welke onder den naam van Ardennes bekend staat, geen enkel stofdeeltje kalkaarde gevonden wordt. Men ontdekt niets dan onmetelijke lagen van kwarts en schist, die op de oppervlakte vergruisd zijn, en den ondankbaarsten grond ter bebouwing opleveren.
Bij verscheiden andere oorzaken, die de verbetering van het Luxemburgsche in den weg staan, verdient het gebrek van goede wegen gevoegd te worden, daar er slechts één te allen tijde bruikbaar is; en zelfs deze is er zoo verre af van naar de fraai bestrate wegen in België te gelijken, dat hij niet veel beter schijnt dan een hoop opeengestapeld puin, die weldra verstuift, en het oogmerk, waarvoor men dien bestemd had, verijdelt. Het brood, hetgeen hier somtijds van eene soort van spelt gebakken wordt, is niet boven de drie dagen eetbaar, hoewel niet onaangenaam voor den smaak. De weinige wijngaarden, aan de Moezel gelegen, brengen vrij goeden wijn voort. Het vleesch der schapen, die zich met wilde en geurige kruiden voeden, is geurig van smaak. Het hoornvee, hoezeer klein van stuk, verschaft desniettemin een aangenaam voedsel. Ook de paarden zijn niet groot, maar vurig en van eene goede gestalte. Het gevogelte en wild, waarvan Luxemburg overvloed heeft, zijn bij alle kenners van een lekker beetje zeer gezocht. Hetzelfde kan men van de

{==691==} {>>pagina-aanduiding<<}
visch zeggen, en in het bijzonder van de krabben en alen, die in de beken en kleine stroomen gevonden worden. Men vindt dikwijls zeer fraaije paarlen in het riviertje de Semor, wel naar het gele trekkende, maar van een' schoonen glans.
De dorpen zijn in Luxemburg zoo dun gezaaid, dat de reiziger verpligt is zijnen togt daarnaar te regelen, zoo hij des middags verlangt te eten, en zich des nachts van eene rustplaats te verzekeren. Groote steden hier zijn geenszins te vergelijken met de dorpen in België; alleenlijk is de hoofdstad beschouwenswaardig. Luxemburg is niet alleen wel gebouwd; maar niets is zonderlinger, dan hare schilderachtige ligging op twee hechte rotsen, die langs de beide zoomen der kleine rivier de Else zich uitstrekken. Eene derzelven is van eene hoogte, genoegzaam, om, bij het nederzien op de rivier en benedenstad, het sterkste hoofd te doen duizelen. Deze naakte rotsen kunnen dus gezegd worden het glacis der vesting te vormen, waardoor de naderingen bij uitstek moeijelijk zijn. Zij maken een gedeelte uit van eene onmetelijke laag van hecht marmer, die zich tot aan Namen uitstrekt. De batterijen en vestingwerken zijn uit de vaste rots gehouwen, en gevolgelijk meestal bomvrij. In het midden der bovenstad is eene put van onpeilbare diepte, waaruit, in geval de loop der Else bij eene belegering wierd afgeleid, de burgers en het garnizoen zich van water zouden kunnen voorzien. Doch, daar niets de vernieling der huizen door het bombardement genoegzaam beletten kon, werd deze plaats, die men algemeen voor onwinbaar hield, in den jare 1795, na het uithongeren der bezetting, door de Franschen ingenomen.
Luik. Deze stad is twaalf Engelsche mijlen ten zuiden van Maastricht en dertig ten noordoosten van Namen gelegen. Zij plagt eene der grootste en bloeijendste steden van het vaste land te zijn. De Maas verdeelt zich hier in drie takken, en de stad van den kant van Namen binnenkomende, gaat men over de rivier langs eene brug van negen bogen, geheelenal van blaauwen steen gebouwd, naar den trant der oude bruggen van Parijs. Bijna de geheele weg, van de poort van Namen tot aan den regteroever der Maas, loopt door eene schoone en welbeboomde laan. Niets kan bevalliger geschakeerd zijn, dan het gezigt tusschen dit gedeelte der stad en de overzijde der Maas, die op hare beide oevers een aantal sraaije woningen vertoont. Maar, hetgeen dit land

{==692==} {>>pagina-aanduiding<<}
voor het oog des reizigers nog belangrijker maakt, is het prachtig coup d'oeil der steile rotsen, die de beide zijden der rivier tot op eenen aanmerkelijken afstand bezoomen. Geene pen is in staat de romaneske schoonheid en het vermakelijke en ontzagwekkende dier gezigten te schilderen, welke de Belgische kunstenaars, die de natuur bestuderen, hier komen genieten. Deze rotsen, nu eens bedekt met bosschen, dan weder hare naakte toppen verheffende, zijn van verschillende kleuren: nu wit, dan blaauw, dan weder grijs, of zwartachtig, nemen zij bij elken voetstap meer of min eene andere gedaante aan. Uit de talrijke kloven in deze ruwe, ongevormde klompen ziet men dikwerf boomen, struiken en planten van onderscheiden aard voortspruiten, voornamelijk busboomhout en kruipende klimop, terwijl vooral de hangende trossen der laatste eene aangename werking doen. Daar het voetpad naar Huy langs deze steile rotsen heenloopt, die ongetwijfeld door eene of andere geweldige stuiptrekking der natuur gevormd zijn, is de weg op sommige plaatsen in de rotsen gehouwen, die over het hoofd van den reiziger schijnen heen te hangen; en hij, die niet tusschenbeiden eenige vrees voor gevaar bij zich ontwaart, moet van gevoel beroosd zijn. Gelukkig kan die vrees alleen oogenblikkelijk zijn te midden van dit schilderachtig landschap, waar het genot anders onafgebroken voortduurt.
Huy, omtrent twaals Engelsche mijlen zuidwest van Luik gelegen, is alleen om deszelfs oudheid aanmerkelijk, daar het onder de regering van Keizer antoninus reeds bekend was. De Maas scheidt de stad in twee deelen, die door eene brug vereenigd zijn. Zij is genoegzaam van alle zijden omringd door weilanden, die door den voet der gebergten bepaald worden, zoodat de stad tusschen deze en de oevers der Maas als verborgen ligt. De voornaamste straten van Huy zijn slechts twee in getal, en niet zeer breed, hoewel de huizen vrij wel gebouwd zijn. Twee minerale bronnen, die men zeer hoog acht, werden hier in het begin der vorige eeuw in de nabuurschap ontdekt.
De groote weg van Huy naar Luik is zeer eentoonig, daar dezelve gestadig langs den voet der rotsen aan den linkeroever der rivier voortloopt. De overzijde vertoont bergen, met bosschen overdekt, hier en daar fraaije dorpen, fabrijken, kerken; terwijl het geheel een zeer bevallig landschap ople-
{==693==} {>>pagina-aanduiding<<}
vert. In het kort, de geheele weg schijnt den reiziger te verzekeren, dat hij eene groote stad nadert. Naar Luik gaande, wordt het tooneel bij elke schrede levendiger en fraaijer. Behalve de buitenplaatsen aan den weg en op de zoomen der rivier, brengt het groot getal tuinen niet weinig bij tot de beerlijke uitwerking van dit rijk gestoffeerde landschap.
Onder het groot aantal buitenplaatsen, is er inzonderheid eene, die, door hare verhevene ligging op eene op zichzelve staande rots, een allerzonderlingst voorkomen heeft. De top derzelve is vlak gemaakt, ten einde er dit gebouw te kunnen oprigten, hetwelk inderdaad als door betoovering in de lucht schijnt opgehangen. De rots schijnt ten naastenbij honderdvijftig voeten hoog te zijn. Het is te hopen, dat de bewoners niet te eenigen tijde de slagtoffers worden van den buitensporigen smaak des bouwheers. - In de nabijheid van Luik, zijn bijna alle de heuvelen, tot aan den top toe, met wijngaarden bedekt; beneden zijn beide zijden der vallei met hopplanten begroeid. De wijnstokken, die na den oogst in bundels zamengebonden worden, die in eene punt eindigen, gelijken op eenen afstand veel naar de tenten eener legerplaats.

Olivia, of de moeder naar de mode.

Wanneer men met de vereischte aandacht in aanmerking neemt, dat de zwakkere kunne een' zeer belangrijken invloed in de Maatschappij bezit, waardoor zij of hare grootste zegening of bittersten geesel kan zijn, moet men zich verwonderen, dat derzelver opvoeding niet geheel anders, dan zulks gewoonlijk geschiedt, geregeld wordt. Eene vrouw, het zij zich in de betrekking van dochter, zuster, huisvrouw, of, laatstelijk, in die van moeder bevindende, kan, volgens de wijze, waarop zij hare pligten vervult, haar huisgezin luister bijzetten, of met schande bedekken; ja, zoo zij moeder is, en dwaalt, is het maar al te waarschijnlijk, dat haar verderselijk voorbeeld ook haar kroost bevlekke, en in de kinderlijke beezems de pas ontluikende zaden van deugd

{==694==} {>>pagina-aanduiding<<}
verstikke. Dit zoo zijnde, is het ongetwijfeld van het grootste aanbelang voor huisgezinnen en de Maatschappij in het algemeen, dat een wezen, hetgeen zoodanig een' invloed bezit, door eene zorgvuldige, zedelijke en doelmatige opvoeding, bekwaam worde gemaakt tot de vervulling dier gewigtige pligten, die onafscheidbaar aan haren stand verknocht zijn.
Wanneer de opvoeding van een meisje een' aanvang neemt, onderwijst men haar gewoonlijk, eene kamer met bevallig heid in te treden, modische liedjes te zingen, het piano of de harp kunstmatig te bespelen, en in meer andere begaasdheden, sommige nuttig, andere geheel het tegenovergestelde. Doch, helaas, al te dikwerf, terwijl men de uiterste moeite heeft aangewend om het uitwendige een allerschitterendsten glans te geven, wordt het inwendige (van welks vorming alle hare uitzigten in eene betere wereld afhangen) zorgeloos ontbloot gelaten van die hoedanigheden, die de grootste bekoorlijkheid van het huisselijk leven zijn! Wij hebben het niet altoos in onze magt, blinkende talenten ten toon te fpreiden; doch de min glansrijke, schoon meer nuttige, deugden storten een' bestendigen straal van waren luister over de uren uit, die men ver van het gewoel der wereld doorbrengt. Welke waarde heeft eene vrouw, die, schoon zij de beminnelijkste in een gezelschap schijnt, of allen, die haar hooren zingen of spelen, betoovert, haar huishouden niet weet te besturen, de harten van hare kinderen te vormen, of de huisselijke pligten te vervullen? Ik zal deze vraag beantwoorden door de vertooning van het volgende karakter, getrokken uit het gemeene leven.
Olivia vereenigde met eenen vorm, geschapen door de Bevalligheden, gelaatstrekken, regelmatig schoon. Hare stem, zelfs in dagelijksche gesprekken, was eene volkomene melodie. Wanneer zij zong, of goddelijke toonen afdwong aan het speeltuig, waren nijd en laster zelfs tot bewondering genoodzaakt. Danste zij, elke beweging van hare Engelen-gestalte was bevallig. Hoe juist haar smaak, hoe schitterend hare gesprekken! Schreef zij, waar genie scheen steeds hare pen te besturen. Dit, en nog meer dan dit, was de aanbiddelijke olivia; doch, terwijl men deze voorbeeldelooze volmaaktheid aan hare uiterlijke hoedanigheden gegeven had, waren de meer belangrijke, schoon min blinkende, vergeten gebleven. Het is waar, olivia ging geregeld ter kerk, las

{==695==} {>>pagina-aanduiding<<}
somtijds eene bladzijde in den Bijbel, en deelde zelfs, wanneer zij daartoe werd uitgenoodigd, hare liefdegift met eene bijzondere bevalligheid uit; maar dit was de geheele uitgestrektheid harer denkbeelden van zedelijke verpligtingen. De armoede en ellende na te sporen, die zorgen tot derzelver verzachting te gebruiken, welke dikwerf noodiger zijn dan enkele hulp met geld, maakten geen gedeelte van hare beoefeningen uit. Olivia, alleen geschikt om in het openbaar te schitteren, was van geene waarde in de eenzaamheid, en beminde ze daarom ook niet. Aangebeden, gevleid en geliefkoosd, is het te verwonderen, zoo ijdelheid in haar hart opwelde, en alle edel gevoel verdoofde? Kon de afgod eener menigte van bewonderaren zich afzonderen, en eene zieke vriendin in hare eenzame kamer gaan vertroosten? Moesten hare glansrijke talenten verloren gaan in de vervulling der verachtelijke pligten van het huisselijk bestuur? Zouden hare sneeuwwitte handen en fraaije vingeren, die, wanneer zij over de snaren der harp zweefden, aller harten betooverden, gebruikt worden tot het gereedmaken van den gezondheid-herstellenden drank? Neen! - Dusdanig sprak de bedrogene moeder van olivia. Helaas, deze bedriegelijke, doch te algemeene grondbeginselen veroorzaakten het ongeluk van haar kind, en deden hare eigene grijze haren met onuitsprekelijke droefheid ten grave dalen!
In den ouderdom van achttien jaren, in den vollen bloei van hare schoonheid, werd olivia door henry naar het altaar geleid. De bekoorlijkheden van zijne vrouw, en de zelfvoldoening van haar aan eene menigte van aanbidders ontrukt te hebben, deden henry zich als den gelukkigsten der menschen beschouwen. Doch, nadat eenige maanden waren voorbij gerold, en de eerste gloed der driften eenigermate was bekoeld, gevoelde henry een verlangen om zich voor eenigen tijd van het gewoel des stedelijken levens af te zonderen. Hiernaar wilde nogtans de beminnelijke olivia geen oogenblik hooren. Hoe! zou men haar het gezelschap harer dierbare, bewonderende vrienden, de tooneelen, die zij bestemd was te versieren, doen verlaten, om haar in eene afzondering te voeren, die haar afgrijselijk toescheen! Dit, zoo niet de woorden, was ten minste de geest van olivia's antwoord op het verlangen van henry; doch hare weigering werd nog op die betooverende wijze uitgedrukt, welke het eerst het

{==696==} {>>pagina-aanduiding<<}
hart van henry had gewonnen, en de Liefde zwaaide nog zijne toorts over het jeugdige paar, schoon hij, als tot het vertrek gereed, reeds zijne vleugelen begon te klappen.
Hoewel henry zich in zijne eerste hoop teleurgesteld vond, werd hij weldra door een' nieuwen band meer dan ooit aan zijne vrouw verknocht. Een pand hunner liefde zette het aanzijn des jeugdigen vaders een nieuw en teeder belang bij; doch ook hier wachtte hem teleurstelling. Hij was onredelijk genoeg om te verwachten, dat eene moeder moedfr zou zijn; doch olivia, reikhalzende om tot hare gewone tijdverdrijven terug te keeren, vertrouwde haar kind eener huurlinge, eener voedster toe! Dit trof henry ten uiterste. Hem had nog steeds de hoop gestreeld, dat zijne vrouw, moeder geworden, de maagdelijke ligtzinnigheid zou hebben vaarwel gezegd; en met het vurigste verlangen had hij dit oogenblik te gemoet gezien, denkende dat olivia alsdan, door de teederste moederlijke zorgen bezig gehouden, een leven van verstrooijing zou laten varen, hetwelk hij meer verdragen dan goedgekeurd had. Te vergeefs deed hij haar deswege voorstellingen; in het eerst schertste zij met zijne aanmerkingen, doch ziende dat hij aanhield, weigerde zij zijne billijke begeerte met de hevigste uitdrukkingen der verontwaardiginge. De huwelijksgeschillen liepen toen hoog; en henry bevond, dat, hoewel hij eene schoone vrouw, met veel talenten begaasd, had verkregen, hij geen hoogen prijs uit Hymens loterij getrokken had. Evenwel, schoon hij olivia minder vereerde, en zijne Godin voor hem in een sterfelijk wezen was herschapen, zoo beminde hij haar echter nog; en wanneer de toenemende ligtzinnigheid van haar gedrag zijne borst een' zucht deed ontglippen, het bijtende er van werd verzacht door de beschouwing van hare verrukkelijke gestalte; en hij bleef zich vleijen, dat het oogenblik nog komen zou, waarin zijne schoone beuzelaarster, van de wereld verzadigd, alles worden zou, wat hij haar wenschte te zijn. De zaken waren in dezen staat,
toen eene heftige koorts den jongen eduard aangreep.
Geneeskundige hulp werd spoedig ingeroepen, en de bedroefde vader vloog naar de kamer zijner vrouw, om haar het treurige nieuws mede te deelen. Hij vond haar, zich aankleedende voor een maskerade-bal, en maakte haar den toestand van hunnen zoon op eene teedere wijze bekend. Olivia

{==697==} {>>pagina-aanduiding<<}
scheen er door getroffen te zijn, en vroeg, of men om een' Geneesheer gezonden had; er bijvoegende: ‘Vrees niet, henry! Ik wed, het zijn slechts de tanden. Ik zal hem komen zien, voor ik uitga.’ - ‘Gij zijt toch niet van voornemen,’ riep henry, ‘naar het bal te gaan, terwijl ons kind zoo ernstig ongesteld is? Ik heb u zeker geheel verkeerd verstaan, olivia!’ - ‘Gansch niet,’ antwoordde zij op een' lossen toon; ‘gij hebt om behoorlijke hulp gezonden; mietje is eene voortreffelijke min, en wat zou ik met mogelijkheid kunnen uitrigten door te huis te blijven? Bovendien, Mevrouw arden ontvangt geene weigeringen, en ik moet gaan.’
Henry was juist gereed, om haar met meerder nadruk, dan hij immer gedaan had, te antwoorden, toen hare moeder binnentrad, Zij was ten uiterste ontsteld bij het vernemen van de ziekte haars kleinzoons, en verklaarde, dat zij bij hem wilde blijven, tot dat hij geheel beter zoude zijn; doch toen henry haar verzocht, haren invloed op olivia aan te wenden om haar te huis te doen blijven, kreeg hij, tot zijne even groote droefheid als verbazing, van Mevrouw mortimer ten antwoord, dat zij geen de minste reden zag, waarom hare dochter haar voorgenomen bezoek niet zou afleggen; zij zou zorg dragen, dat het lieve kind behoorlijk werd opgepast - meer kon er niet gedaan worden, al ware ook olivia tegenwoordig: buitendien, hoe zou eene jonge Dame, gelijk hare dochter, een kind weten te behandelen? Dit, en nog veel meer, werd aangevoerd door de dwaze en al te toegevende moeder, en henry onderwierp zich stilzwijgende; doch het gebeurde maakte diepen indruk op hem, en hij begaf zich naar de wieg zijns lievelings, het hart verscheurd door met elkander strijdende gewaarwordingen.
Olivia en hare zwakke moeder kwamen spoedig bij hem. Zij was gekleed gelijk eene Sultane, en nimmer was zij uitgedost geweest op eene wijze, zoo zeer geschikt om hare bevallige gestalte ten toon te spreiden; doch henry aanschouwde haar, voor de eerste maal, zonder genoegen: want de schoone vrouw ging verloren in het beeld der nalatige moeder! Een blik van verontwaardiging op haar prachtig kleed, blinkende van edele gesteenten, werpende, keerde hij zijne oogen tot de wieg, waarin de jonge lijder, in eene stuiptrekkende sluimering, lag uitgestrekt; en, schoon hij geen enkel woord

{==698==} {>>pagina-aanduiding<<}
uitte, sprak zijn gelaat des te nadrukkelijker. Dit, nogtans, werd door zijne vrouw niet opgemerkt, en zij verliet hen weldra, om op een ander tooneel eene geheel andere rol te gaan spelen. Hier, als naar gewoonte, was olivia de ziel der vermaken, en werd geliefkoosd en bewonderd. In den loop van den avond zocht Mevrouw arden eenige leden van het gezelschap uit, om op haar Landgoed bij Richmond een tooneelstuk te vertoonen, De ongelukkige Moeder geheeten, en de rol van Andromache werd de van vreugde vervoerde olivia eenftemmig opgedragen. Den volgenden dag moesten alle de spelers op het Landgoed te zamen komen, en aldaar blijven, tot dat de vertooning zou uitgevoerd zijn. Ten vier ure des morgens kwam olivia te huis, en vernam, in antwoord op haar vragen, dat het kind veel erger was geweest, doch thans in eene sluimering lag, het gevolg van een' slaapdrank, door den Geneesheer voorgeschreven. Mevrouw mortimer was juist heengegaan; maar henry bleef bij de legerstede zijns lievelings.
Olivia stond vroeger dan naar gewoonte op, en spoedde zich naar de kinderkamer. Zij vond haar kind nog slapende, en maakte van de gelegenheid gebruik, om haren echtgenoot hare nieuwe en onbezonnen verbindtenis bekend te maken. Hij hoorde haar met stille verbazing aan: hare verwijdering van den vorigen dag had hij haar half vergeven; maar dit nieuw bewijs van gevoellooze ligtzinnigheid trof hem boven alle beschrijving! Was dit de uitverkorene, van wie hij troost moest verwachten, wanneer droefheid zijn' boezem bestormde? Had hij zijn gansche geluk aan zulke handen toevertrouwd? Zijn hart klopte hevig, naar mate deze overdenkingen bij hem opkwamen, en schoonheid verloor hare bekoorlijkheid voor hem. Hij begreep nogtans, dat het overtollig ware, haar tegen te spreken; en zij, blijde van geen' tegenstand te ontmoeten, verliet hem, om de noodige aanstalten voor hare reis te gaan maken, - en dit oogenblik gaf henry's achting en genegenheid voor haar den doodsteek! - Het is mijn voornemen niet, om in het schetsen van dit karakter te zeer in bijzonderheden te treden; het zij genoeg, te zeggen, dat olivia haar éénig kind der zorge van hare moeder en echtgenoot overliet, (met welken laatsten zij, over zijne bekwaamheid in het zieken-oppassen, zelfs durfde schertsen) en, haar verlangen hebbende geuit, om, ingeval het kind erger werd,

{==699==} {>>pagina-aanduiding<<}
haar zulks te doen weten, zich naar het Landgoed spoedde, om daar weldra in de studie der moederlijke ellende het wezenlijk gevoel van het moederhart te vergeten!
Ten laatste brak de belangrijke dag der vertooning aan. Olivia had middelerwijl twee zeer korte briefjes van henry ontvangen, waarbij hij haar den staat des kinds als zeer afwisselend voorstelde; doch, daar zij geen verlangen aanduidden, dat zij spoedig mogt terugkeeren, zoo troostte zij zich met de hoop, dat het met het kind wel schikken zou; en, gekleed als de edele Andromache, verscheen zij ten tooneele, te midden der luidste toejuichingen. Nimmer was dit moeijelijk karakter bekwamer voorgesteld geworden: de schoonheid van haar gelaat, hetgeen alle hartstogten uitdrukte; de vermengde bekoorlijkheid en waardigheid harer gestalte; de harttreffende melodie harer stem; de kracht en betooverende bevalligheid van alle hare bewegingen, - alles deed den aanschouwer denken, Andromache zelve te zien en te hooren. Wie, haar ziende, zou hebben kunnen gelooven, dat het mogelijk ware, dat de speelster, op hetzelfde oogenblik, dat zij dus, op de roerendste wijze, de ellende eener teedere moeder afschilderde, hare elgene geheiligde pligten verzuimde, en de legerstede van haar stervend kind had verlaten, om dit tooneel voor te stellen? Immers, in dat gedeelte van het Treurspel, waar Andromache haar voornemen aan Cephisa bekend maakt, om met Pyrrhus te huwen, en zich dan van het leven te berooven, en toen olivia de woorden uitsprak: ‘Hij wete, dat ik slechts om hem te redden stierf!’ kwam er een knecht met haast binnen, een' bode aanmeldende, die, met eene dringende boodschap voor haar, uit de stad was gekomen. Haar kind kwam haar terstond met pijnigend zelfgevoel voor den geest; en, zonder zich bij de menigte, die zij door hare schitterende begaafdheden had verrukt, in het geringste te verschooren, vloog olivia naar den bode, uit wiens hand zij (zonder eenige
vragen te durven doen) driftiglijk een biljet van henry trok, alleen deze woorden inhoudende:
‘Zoo olivia verlangt, haren zoon nog levend te aanschouwen, moet zij terstond den brenger dezes verzellen, of zij komt te laat.’
Alle de onderscheidene gewaarwordingen van droefheid, wanhoop en berouw vielen haar aan, terwijl zij dozo nood-
{==700==} {>>pagina-aanduiding<<}
lottige regels vlugtig doorliep. Zonder het gezelschap, dat haar thans van alle kanten kwam omringen, of deszelfs bij dergelijke gelegenheden gebruikelijke vertroostingen, eenige aandacht te verleenen, wierp zij zich in het rijtuig, zonder zelfs te denken aan het kleed, dat zij nog aan had. Helaas! zij had de voorstelling der moederlijke ellende slechts verlaten, om de treurige wezenlijkheid te ondervinden, nog verbitterd door de overtuiging der veronachtzaming van den heiligsten harer pligten. Het kind was niet meer!....




De veendamp.


De blonde Flora heeft haar rozen 
Met milde handen uitgestrooid; 
De Zefir, door zijn dartlend kozen, 
Het veld in bruidsgewaad getooid; 
Op nieuw in jeugdig groen gestoken, 
Hangt wiegelend de frissche tak: 
Terwijl 't viooltjen is ontloken, 
De bloesem uit zijn windsels brak. 
 
Zijn gloeijend rood, met wit gemengeld, 
Verdooft der anemonen gloed; 
't Zijn kransen, door natuur gestrengeld, 
Die 't suizend windje golven doet. 
Het spreidt den schoonen bloemenregen, 
Waarbij geen Maartsche sneeuwvlok haalt: 
En majesteit gloort allerwegen, 
Waar Phoebus 't rijk tooneel bestraalt. 
 
De geur stijgt in onmerkbre deeltjes 
Uit kelken, rijk aan honigschat: 
Hij deelt zich mede aan teedre steeltjes, 
Aan 't wollig weefsel van het blad; 
Hij dringt het kunstig werktuig binnen, 
Gevoel, de fijne zenuw riekt: 
En, zalig vliegen nu de zinnen, 
Verbeelding! door uw' staf gewiekt. 

{==701==} {>>pagina-aanduiding<<}

De bloedstroom gonst, door haar gedreven: 
Uit vlammende oogen schiet de lonk; 
De lente, aan d'avond van het leven, 
Bezielt op nieuw de flaauwe vonk; 
Het stervend rood van zestig jaren 
Herleeft in eenen zachten gloed; 
En liefde tooit als rozeblaâren 
Den maagdeblos, dien Hebe voedt. 
 
Geniet!... Wat zou 't genieten storen, 
Wanneer ge, o Lente! uw' bloemstaf zwaait, 
Geheel natuur ons schijnt herboren 
En elke stijl zijn stuifmeel zaalt! 
Geniet!... Neen, sluit u, fonklende oogen! 
't Genot bloeit op een' zwakken stoel; 
Een Oostewind komt aangevlogen: 
En daar verdwijnt uw lustprieel. 
 
Daar, waar op kale en dorre gronden 
Het spichtig spiertje kwijnend groeit, 
Geen malsche klaver wordt gevonden 
En schaars een heidebloempje bloeit; 
Daar, waar natuur geen vette kluiten, 
Geen rijke moederaarde gaf, 
Sluit nijverheid den honger buiten 
En dwingt haar 't schrale voedsel af. 
 
Het vuur bezielt de doodsche dreven, 
Nog onlangs poel en waterplas: 
En vruchtbaarheid en groei en leven 
Rijst uit het zout der prikklende asch. 
Daar lacht het groen en schiet in stelen, 
Daar dekt een zwanekleed den grond: 
En 't windje mag met kransen spelen, 
Waar 't oog weleer slechts heide vond. 
 
Hier rijzen wolken aan den hemel, 
Een dikke damp hult nu 't azuur; 
De stilte volgt op 't druk gewemel, 
Gesluijerd, treurig kwijnt natuur; 

{==702==} {>>pagina-aanduiding<<}

Geen bijtje snort; de vooglen zwijgen; 
Geen teeder toontje streelt er meêr: 
En aan de rijk versierde twijgen 
Hangt nu de bloesem stervend neêr. 
 
De wreede worm doorboort het knopje, 
Bij 't vlieden van de levenskracht; 
Verzuurd, bijt nu het honigdropje; 
Een floers ligt op de lentepracht; 
Het jeugdig vruchtje, naauw geboren, 
Krimpt op den zwakken steel ineen; 
Het Oosten blaast: het gaat verloren, 
En 't blozen van den herfst is heên. 
 
Daar is het drassig moer verdwenen 
En 't oog verblindend keizelzand: 
Alom, door 't zonnelicht beschenen, 
Zien wij 't gewrocht der nijvre hand. 
Het bijtje gaârt: geen rozen geven 
Een schatting, als de boekweit bledt: 
En 't voedend merg van 't broze leven 
Miskennen we in den oogstdag niet. 
 
Wat klagen wij! Zorgt niet de moeder, 
Ook als 't kortzigtig knaapje mort? 
Natuur zaait zeegnend voor den broeder, 
Wanneer voor ons de bloesem dort. - 
En, vullen we in den herfst geen korven, 
Zij vult met graan de ruime schuur: 
De gunst van Ceres wordt verworven 
Door 't al bezielend ijvervuur. 
 
h. van loghem. 


De edelaardige vorstin.

Eene Duitsche Vorstin, wier naam ons niet vergund is te melden, wandelde met eene harer Hofdames, aan den Rijnkant, in het veld; daar de groene boomen, en het levende water, en de blaauwe hemel haar beter zóó behaagden, als

{==703==} {>>pagina-aanduiding<<}
de goede God die heeft gemaakt, dan gelijk zij op het Tooneel voorkomen. Aan den weg zat eene arme, door kommer en ellende uitgemergelde Vrouw, met een' zuigeling op haar' schoot. De Vorstin bleef medelijdend staan, en zeide op een' minzamen toon: ‘Goede Vrouw! uw kind schijnt zeer krank.’ - ‘Ach,’ hernam de Vrouw, ‘de arme worm ligt te versmachten! Het voedsel is in mijne borsten verdroogd: sedert twee dagen heb ik niets gegeten, dan een stukje droog brood.’ ... Op den wenk der Vorstin, reikte de Hofdame der ongelukkige Moeder een stuk gelds. Deze weende, en sprak: ‘Als het nu maar even spoedig in melk kon verkeeren!’ Dit woord sneed der edele Vorstinne door het hart. Ook zij had eenen zuigeling, dien zij zelve zoogde. Terstond zette zij zich naast de arme Vrouw neder, nam haar het kind van den schoot, en leide het aan hare borst. - Ik had in dit oogenblik die arme Moeder wel willen zien, en de edele Vorstin, en ook - wanneer zoo iets zigtbaar ware - den Engel, die nevens haar stond, en haren naam in zijn gedenkboek schreef!

De verschalkte studenten.

Twee rijke jonge Heeren, studenten in de regten, hadden te zamen kamers gehuurd, welke op eene openbare wandelplaats uitzagen, en, op de eerste verdieping zijnde, eene gemakkelijke gemeenschap daarmede hadden. Op zekeren zondag-morgen aan het ontbijt zittende, met de vensters open, ontdekten zij eene schoone jonge vrouw, met een even schoon kind op den arm; zij ging hen onderscheidene reizen, zonder hen op te merken en als in gedachten verzonken, voorbij. Ten laatste nogtans besloten zij haar toe te spreken, en noodigden haar zeer ernstig om met hen te ontbijten; doch de schoone minne bleef onbuigzaam, wederstond allen aanzoek, en verdween spoedig daarna. Den geheelen dag dacht men aan niets dan aan haar, en er werden menigvuldige plannen gemaakt om haar in huis te lokken.
Toen zij den volgenden morgen weder verscheen, gevoelden onze jonge lieden, met verdubbelde kracht, al het vermogen harer bekoorlijkheden: zij herhaalden hunne uitnoodigingen; doch zij bleef onverbiddelijk, en verliet de wandel-
{==704==} {>>pagina-aanduiding<<}
plaats even als den dag te voren. Een der jonge lieden volgde haar; doch zij ontdekte het, en wist zijne oplettendheid te bedriegen. Op deze ouitengewone wijze vertoonde zich dit verschijnsel onderscheidene dagen, tot dat men ten laatste tot het voornemen kwam, om het kind haar te ontnemen en in huis te brengen. Dit plan werd uitgevoerd, in de verwachting, dat de min of moeder het kind volgen zou; doch hierin vond men zich te leur gesteld, want van dat oogenblik af aan heeft hen noch min noch moeder met eenige navraag lastig gevallen of hen van zich doen hooren.
Wij zijn dezen twee jonge Heeren het getuigenis verschuldigd, dat, na tot den avond met de grootste angstvalligheid te hebben gewacht, zij het kind eene goede minne bezorgd en van alles voorzien hebben. Het is thans veertien jaren oud, een jongen van een' veelbelovenden aanleg, en geniet zijne opvoeding in eene der eerste scholen in de nabuurschap der Hoofdftad, met oogmerk om hem verder tot de studie op te leiden.

Anecdote voor schaatsrijders.

De beroemde göthe verhaalt, in zijne zeer belangrijke levensbeschrijving: Aus meinem Leben, Dichtung und Wahrheit, de volgende bijzonderheid.
Onder de vele beroemde mannen, die hem te Frankfort kwamen bezoeken, bevond zich ook klopstock. Zelden sprak deze van 't geen göthe verwacht en gewenscht had, - letterkundige onderwerpen namelijk. Maar zeer breed roerig onderhield hij zich met göthe, die, even als hij, een hartstogtelijk liefhebber van schaatsrijden was, over deze edele kunst, die hij grondig doordacht en van alle kanten beschouwd had. Hij gaf de voorkeur aan de Vriesche schaatsen, waarmede men het snelste weg kon, en hield ook niet van onze Hollandsche manier van sierlijk en kunstig te rijden. Göthe moest ook, op zijn aanzoek, zoo een paar vlakke schaatsen met lange punten koopen; en ik heb die, (zegt deze) hoewel met eenig ongemak, vele jaren lang gebruikt.
Ook van paardrijden naar de kunst sprak klopstock lang en gaarne, en schoof dus, als 't ware met opzet, alle gesprekken over de kunst, waarin hij zoo zeer uitmuntte,

{==705==} {>>pagina-aanduiding<<}
ter zijde. Het is een trek, dien men in de meeste groote mannen bespeurt, dat zij gezworene vijanden zijn van pedanterie, en uitkramen hunner kundigheden. Plato was eens, op de Olympische spelen, in het gezelschap eener eerlijke Atheensche familie gekomen, met welke hij terugreisde, zonder dat zij, vóór hij van haar afscheid nam, anders dan toevallig bespeurde, dat hij de groote wijsgeer van dien naam, of slechts in 't geheel een wijsgeer was.




Bij het beschouwen der kist, waarin Hugo de Groot Loevestein werd ontvoerd.


o Kist, te kleen voor zulk een' schat! 
Die in uwe engte hield omvat 
Een' Geest, te groot voor 's Werelds perken! 
Nog toont gij aan het Nageslacht, 
Wat Vrouwen-list eens heeft bedacht, 
Wat Vrouwen-moed eens uit kon werken, 
En hoe de Deugd in Dienstbaarheid 
Voor d'Adeldom der Ziele pleit. 
Hier werd de Haat door Huwlijkstrouwe, 
't Geweld door 't kloekst Vernuft geblind. 
o, Zegt mij, waar men grooter Vrouwe, 
Aan grooter Man verbonden, vindt! - 
Ach, zoo onze Eeuw een Wonder baarde, 
Dat aan zijn Deugd de Grootheid paarde 
Van d'ongelijkbren huig de groot; 
Mijn Vaderland, op nieuw geboren, 
Zij dan die glorie weer beschoren; 
Het kweeke hem in dankbrer schoot, 
En schenk' hem zulk eene Echtgenoot! 
 
1815. 
IJ 



{==706==} {>>pagina-aanduiding<<}

Muzijk.

Onlangs is bij ons ontvangen de volgende Missive:

Mijne Heeren!

Onderscheidene reizen kwam de vraag bij mij op: waardoor zou men wel den meer- van den min-kundigen, den meervan den min-bekwamen meester - dat is, onderwijzer - kunnen leeren onderkennen? zoo, dat men zich verzekerd kon houden, van niet aan eene ongewisse keuze te worden blootgesteld; hetwelk niet zelden het geval kan zijn, wanneer men zich op eens anders, of op zijn eigen oordeel verlaat. B.v. Iemand kan voor een' meester eene geneigdheid hebben, waarom hij den zoodanigen zou aanbevelen; of wel, hij kan zelf niet genoeg deskundig zijn. Het op concert spelen, of zich met obligaat te doen hooren, kan men ook zoo gaaf niet als een zeker kenteeken aannemen; behalve nog, dat zulks den meester - den onderwijzer - in zijn geheel, bij lange na niet doet kennen. Want, behalve dat obligaat te spelen, en te onderwijzen, geheel van elkander afgescheiden en verschillende zaken zijn, zoo kan men, door iemand obligaat te hooren spelen, nog niet, dan gewaagd, tot zijne bekwaamheid, zelfs in dezen, besluiten. Immers zijn het veelal nimmer gehoorde stukken, waarmede men nogtans wel diende bekend te zijn, om te kunnen nagaan, in hoe verre aan de vereischten van eenen Obligatist voldaan wordt. Gesteld ook, men hebbe zulk een stuk meer gehoord, dan kent men het daarom nog niet; en hoe zeer wordt dan niet de opmerking afgeleid van den Obligatist, het zij door het accompagnement, zoo in het bijzonder als in zijn geheel, het zij door de compositie, enz. enz. Daarbij komt, dat, ofschoon zoo iemand, in zulk een stuk, aan de vereischten van een' Obligatist beantwoorde, het daarom nog geenszins als overtuigend kan aangemerkt worden, dat hij wezenlijk kundig is, omdat hij hierin door een ander kan zijn geholpen, of wel, zijn genie hem hierin van dienst kan zijn geweest. Doch dit laatste kan ook wel verkeerd leiden, en daarom, zoo er geen steun van wezenlijk grondige kennis bij komt, geenszins als toereikende beschouwd worden, vooral voor iemand, die zich als

{==707==} {>>pagina-aanduiding<<}
onderwijzer voordoet. Ook hoort men onderwijzers als zeer kundig prijzen, die nogtans op concerten, met obligaat te spelen, zich nimmer voordoen, of deden. En, daar bij het onderwijzen voornamelijk dient gelet te worden op wezenlijk grondige kunde, zoo wenschte ik gaarne ter beantwoording te zien voorgesteld (met uitnoodiging aan deskundigen, om hierover hun gevoelen uit te brengen) de, aan het begin dezes, geopperde vraag; met bijvoeging: of er niet iet zekers zij uit te denken, en ook in werking te brengen, waardoor men den echt- van den schijn-kundigen onderwijzer zou kunnen onderscheiden?
De uitgaaf der Patentsoorten kan hier in geene aanmerking komen; wel te verstaan, op de thans gebruikelijke wijze. Immers ontstaat de vraag: vermag een, als zoodanig zich aangevende of gepatenteerde, Muzijkmeester op geen Concerten of in Schouwburgen te spelen? en vermag hij, als Muzikant zich hebbende aangegeven, geen les te geven? Het onderscheid tusschen een' Muzijkmeester, als in de hoogste klasse begrepen, en een' Muzikant, in de daarop volgende klasse geplaatst, wordt dus vermeld: dat de eersten zijn dezulken, die les geven; de anderen, die op Concerten en in Schouwburgen spelen. Voorzeker, weinige Muzijkmeesters zal men aantreffen, die niet op Concerten kunnen of willen spelen; even zoo, en nog minder, Muzikanten, welke geen les geven. - De Muzijkmeesters, hoewel het hoogste patent hebbende, - gesteld dat hun op Concerten te spelen ontzegd ware - zouden veel voordeel missen; en de Muzikanten - in het zelfde geval omtrent les te geven zijnde - er slecht bij staan. Om niet te zeggen, dat het op Concerten en in Schouwburgen spelen, volgens de uitdrukking bij het Patentregt, niet zeer vereerend zou zijn aan te merken.
Ik geloove mij verzekerd te mogen houden, dat door de oplossing dezer vraag aan allen, en aan ouders en opvoeders in het bijzonder, een wezenlijk groote dienst zoude gedaan worden. Wel is waar, dat velen zich om de wezenlijke kunde, of ook om de gedragingen, van iemand, aan wien ze hunne kinderen toevertrouwen, weinig, ja veeltijds in het geheel niet, bekommeren. Doch, hoe velen beklagen niet en de kosten, en, wat nog erger is, den tijd, dien zij zoo onnut, of soms wel zoo verkeerd, hebben zoek gebragt! En, wat meer is, hoe oneindig veel zoude de kunst daarbij niet winnen; en hoe veel aanprikkeling ter bekwaming voor jonge

{==708==} {>>pagina-aanduiding<<}
kunstenaars! Want, doordien men ook, wel meer in navolging, dan bekend met, of overtuigd door het geschrevene van michaëlis, Prof. wendt, nina von engelbrunner en anderen, over de voordeelen en genoegens, die het leeren dezer kunst, bijzonder aan meisjes, verschaft, heeft willen toegeven, dat het muzijkleeren met eene fatfoenlijke opvoeding behoorde gepaard te gaan, is het getal van zoogenaamde lesgevers en lesgeefsters zeer sterk toegenomen; hoewel men bekennen moet, dat de wezenlijke kunde, en veelal ook de wil om doelmatig les te geven, bij een gering getal slechts aan te treffen is. Welk beroep is ook ligter bij de hand te nemen, en kan meer uitlokkend zijn, dan een zoo gemakkelijk, en voor velen goede winst gevend? Want, eerst één Huis hebbende, bekomen ze er ligt meer: scheiden er uit, zij bekomen weer anderen; en zoo sleurt men er zich door. Waarom het in niet weinige gevallen moeijelijk wordt, het edel kunstvak van een ambacht of handwerk te onderscheiden. - Wel is waar, er zijn er ook, die deze onderscheiding bijna niet verdienen, hoewel ze zich zelfs als eerfte meesters, of ook meesteressen, voordoen, en ook als zoodanig gelden; doordien mij is gebleken, dat sommige derzulken, na reeds lang zulk eene reputatie te hebben genoten, met de eerste beginselen, waardoor men niet, als gemeenlijk, alleen moet verstaan de benaming der noten, sleutels, maat- en voorteekens, onbekend waren; ja, het is schier ongeloofelijk, die niet eens de zamenstelling eener toon- of klank-ladder kenden! En zoude het niet deze onwetendheid der onderwijzers zijn, die op de leerlingen overslaat, waardoor velen, ook in meergevorderde jaren, alles zeer oppervlakkig beschouwen, en, door onkunde, de ware verdiensten van waardiger onderwijzers miskennen?
Ontvang, enz.

Wanneer wij het geluk niet mogen hebben, van, ten gevolge onzer reeds gedane uitnoodiginge, die wij hier welmeenend herhalen, eenige bedenkingen over dit, naar ons inzien, aangelegen onderwerp te ontvangen, zijn wij niet ongenegen, onzen geëerden, schoon ons onbekenden, Correspondent ons gevoelen over den inhoud zijns briefs, bij gelegenheid, mede te deelen.

No. XIV. Meng. bl. 639. reg. 16. leze men, voor Courtenay, Kortrijk; bl. 642. reg. 3. v.o. ariovistus; en reg. 16. v.o. Aquitanisch Gallië.





{==709==} {>>pagina-aanduiding<<}

Mengelwerk.

Redevoering over Vondel's treurspel, Gijsbrecht van Amstel. (*)

Het zeldzaam en voorbeeldeloos geluk, het Treurspel Gijsbrecht van Amstel, van den Puikdichter joost van den vondel, te beurt gevallen, van, namelijk, gedurende eene reeks van meer dan honderd en tachtig jaren, telken reize, bij de vernieuwing van het Kersfeest, herhaalde malen, ten tooneele te worden gevoerd, spoorde mij aan, om dat stuk, zoo rijk in vinding, in mijne ledige oogenblikken, tot het onderwerp mijner beschouwing te maken. Dichterlijke schoonheid zoo wel, als historische inhoud, boden genoegzame stoffe tot eene spreekbeurt aan. Ik koos inzonderheid het laatste, omdat het mij meermalen voorgekomen was, dat zeer velen mijner Stadgenooten zich in waarheid voorstelden, dat de belegering en inneming van Amsterdam ten tijde van gijsbrecht van amstel werkelijk zoodanig had plaats gehad, als in het Treurspel van dien naam is voorgesteld. Ik achtte het uit dien hoofde belangrijk genoeg, in een bedaard en naauwkeurig onderzoek naar de waarheid van het gebeurde te treden, zoo veel mogelijk tot de echte bronnen door te dringen, en

{==710==} {>>pagina-aanduiding<<}
alzoo te doen zien, hoedanig zich de alhier bedoelde gebeurtenis in waarheid heeft toegedragen; zonder, echter, de waarde van dat uitmuntend dichtstuk in eenigen opzigte te verminderen, of den roem van deszelfs, boven allen lof verheven, vervaardiger te verdonkeren.
Om hierin met eenige orde te werk te gaan, zal het noodig zijn, dat wij,
I. in de eerste plaats, eene schets voordragen der voornaamste daden en lotgevallen van den bekenden gijsbrecht van amstel;
II. daarna onderzoeken, op hoedanig eene wijze de verwoesting van Amsterdam in het Treurspel van dien naam wordt voorgedragen, en in hoe verre hetzelve al of niet op de waarheid is gegrond;
III. en eindelijk, in de derde plaats, het een en ander aanvoeren, waaruit ten duidelijkste zal blijken, dat, hoe zeer het niet te ontkennen is, dat de Dichter vondel, zoo in de hoofdzaak, als in zeer vele aanmerkelijke bijzonderheden, van de waarheid der geschiedenisse is afgeweken, dit zijn deftig Treurspel, met dat al, met het hoogste regt, door alle tijden heen, als een meesterstuk is beschouwd en aangemerkt geworden.

I. Beschouwen wij alzoo, in de eerste plaats, de voornaamste daden en lotgevallen van gijsbrecht van amstel.
Onzeker is reeds zoo wel het geboorte- als het sterfjaar van onzen gijsbrecht, de vierde van dien naam, wiens vroegste bekende voorzaat, wolfgerus, van den jare 1105 tot den jare 1126 schijnt te hebben gebloeid. Men vindt hem het eerst vermeld in zeker oorspronkelijk stuk van den jare 1252, alwaar hij voorkomt als knaap, en alzoo als een persoon van jonge jaren. Indien het mij geoorloofd zij mijn gevoelen te dezen te uiten, dan vermoede ik, dat hij omstreeks den jare 1230, of even na dien tijd, het eerste levens-
{==711==} {>>pagina-aanduiding<<}
licht aanschouwd zal hebben. Daar hij in dat bedoelde stuk van 1252 als Heer van Amstel voorkomt, schijnt hij toen reeds zijnen vader in die waardigheid te zijn opgevolgd; en het is van dat tijdvak af, dat wij hem in eenige zijner voornaamste lotgevallen en levensbijzonderheden zullen beschouwen.
Hoe weinig ons ook te dezen door 's Lands Geschiedschrijvers van vroegeren en lateren datum is te boek gesteld, is dat weinige echter meer dan genoegzaam, om den naam van ongelukkige, welken men aan onzen gijsbrecht gegeven heeft, met volkomen regt op hem toe te passen.
Gijsbrecht, in aanhoudende twisten en oorlogen ingewikkeld, schijnt, naar het getuigenis onzer oudste Kronijkschrijvers, slechts in eene zeer geringe mate die voorzigtigheid en dat schrander beleid te hebben bezeten, welke zoo noodzakelijk in eenen Vorst vereischt worden, indien hij zich door eigen kracht uit de neteligste en benaauwendste omstandigheden zal redden. Men beschouwt hem algemeen als een zeer eenvoudig, simpel man, die weinig loosheids bezat, die zich maar al te dikwerf door anderen, en daaronder door herman van woerden, die met zijne zuster badeloch gehuwd was, liet leiden, en daardoor, meer dan eens, tot onberadene en onvoorzigtige stappen overging. Geen wonder des, dat onze gijsbrecht met zeer vele rampen en onheilen te worstelen had, en niet zelden het slagtoffer werd der geschillen, waarin hij zich, te onbedacht, had laten inwikkelen.
Al zeer spoedig zien wij hem deel nemen in den oorlog tusschen den Roomsch-Koning willlm en den Bisschop van Utrecht. Amstel, sinds lange op den Bisschop gebeten, hield de zijde van Koning willem, hetwelk hem zeer duur te staan kwam. - Ten gevolge van den vrede, welke, in den jare 1257, te Bodegrave, gesloten werd, moest onze gijsbrecht, zoo wel als zijne vrienden, ten getale van vijfhonderd, bloots-
{==712==} {>>pagina-aanduiding<<}
voets en in wollen kleederen, den Bisschop, op den eerstkomenden zondag, knielende, om vergiffenis bidden. En, daar het land van Amstel een leen was van het Sticht van Utrecht, en de Bisschop het hoog geregt over hetzelve behield, moest hij tevens den eed van getrouwheid aan dien Kerkvoogd afleggen of vernieuwen.
Niet lang daarna tot Ridder geslagen zijnde, verbond hij zich op nieuw tegen den Bisschop, met otto, Graaf van Gelder. Meer gelukkig, echter, was de uitslag van dezen twist. Bij het verdrag van den jare 1261, deswege met den Bisschop getroffen, werden onze gijsbrecht en zijne bloedverwanten bij alle hunne goederen en regten, die zij in 't Sticht bezaten, bevestigd. Hij herwon niet alleen het vertrouwen van den Bisschop, maar hij bezat ook in zoodanig eene mate de gunst en toegenegenheid van Graaf floris, dat de stad Leyden de voorregten, door haar in den jare 1266 van dien Graaf bekomen, aan hem te danken had.
Het jaar 1268 berokkende nieuwe onaangenaamheden voor onzen gijsbrecht. De Kennemers, Westvriezen en Waterlanders, zich met elkander vereenigd hebbende, ten einde 's Lands Edelen te vernederen, vielen, na verscheidene adelijke sloten, in Kennemerland, te hebben ingenomen en verwoest, in Amstelland. Gijsbrecht, buiten staat hunne voortgangen te stuiten, en vreezende, door hen te keer te gaan, den ondergang zijner goederen te zullen berokkenen, trok met hen ééne lijn, en liet zich tot hunnen hoofdman aanstellen. Hierdoor zich in de gelegenheid gesteld wanende, zijn aanzien te vergrooten en zijne vijanden uit het Sticht te verjagen, trok hij eerst voor het slot Vredeland, hetwelk, om hem te beteugelen, door den Bisschop gebouwd was. Toen hij hetzelve echter niet magtig konde worden, voerde hij de Kennemers voor Utrecht, en bewerkte aldaar eene verandering in de regering, hetwelk door het uitbannen van een aantal Edelen, en het sluiten van een verbond van vriendschap met onzen gijsbrecht, gevolgd werd. - De magt

{==713==} {>>pagina-aanduiding<<}
van amstel scheen toenmaals tot zoodanig eene hoogte te zijn aangegroeid, dat de Bisschop, ofschoon den Graaf van Gelder te hulp geroepen hebbende, echter geen slag met hem durfde wagen. Gijsbrecht verdelgde voorts, door toedoen der Utrechtsche burgers, de sloten van drie zijner vijanden; keerde daarna zijne wapenen tegen Haarlem, waar de meeste Kennemer Edelen geweken waren; doch stiet aldaar het hoofd, en werd door de Kennemers verlaten, die naar hunne woningen terugkeerden; en waarmede waarschijnlijk deze krijg een einde nam.
Een nieuw verschil met den Bisschop, in of omstreeks den jare 1274, door den Graaf van Holland heimelijk aangestookt, schijnt spoedig te zijn bijgelegd. - Gijsbrecht, intusschen, afkeerig zijnde, zijne Heerlijkheid langer als Leen- en Dienst-man van 't Sticht te bezitten, verbond zich naauwer met den Graaf. Dit bevorderde wel in 't eerst zijne oogmerken; doch hij werd naderhand het slagtoffer zijner verkeerde staatkunde. ‘De beide grootere magten (zegt de Heer van spaan) verstonden zich, en de zwakkeren werden ingezwolgen. Een schouwtooneel, (voegt hij er bij) dat ten allen tijde, en nog meermalen in onze dagen, hernieuwd is.’
Gijsbrecht, zich op de gunst en hulp van den Graaf verlatende, verzuimde niet, in de regeringszaken van 't Sticht te dringen. Bisschop johan van nassau, een zwak Vorst, moest zich naar den raad van hem en van Heer jan van kuik gedragen. Het vertrouwen, hetwelk de Graaf in deze beide Heeren stelde, was, echter, van geen langen duur; weldra bestond hij, hun vermogen en hunne regten aan te vallen en te fnuiken, en leide daardoor den grond tot de zamenzwering, tegen hem beraamd, waarover wij nader zullen moeten handelen.
Inmiddels had gijsbrecht, die het slot Vredeland in pandschap van den Bisschop bezat, goedgevonden, aldaar eenen tol te heffen, welke de opgeze-
{==714==} {>>pagina-aanduiding<<}
tenen van het Sticht zeer bezwaarde. De Bisschop, hierin willende voorzien, trachtte deswege in eene schikking te komen; doch hierin niet kunnende slagen, viel hij, in den jare 1278, met een leger in Amstelland. Gijsbrecht, gesterkt door de hulp van herman van woerden, trok hem te gemoet, versloeg hem te Zoesterenge, en vervolgde hem tot bij Amersfoort.
De verzoening, welke kort daarop getroffen werd, was van geen langen duur. De Graaf, zich met den Bisschop verbonden hebbende, zocht, met hulp van sommige Stichtsche Edelen, de magt en het aanzien der Heeren van amstel en woerden te beteugelen en te fnuiken. - Graaf floris, eenig krijgsvolk uit Zeeland hebbende doen komen, wilde daarmede het slot Vredeland belegeren en tot de overgave dwingen. Gijsbrecht, dit vernemende, trachtte zijne vijanden te voorkomen, viel hen bij Loenen op het lijf, doch werd door hen geheel geslagen en gevangen genomen. Het gevolg van deze neêrlaag was, dat het slot Vredeland, over hetwelk Heer arnold, gijsbrecht's broeder, het bevel had, eerlang moest bukken, en zich, met de bezetting, aan den overwinnaar in handen geven. Gijsbrecht's derde broeder, willem genaamd, zich mede in dat slot bevindende, moest in het lot der overigen deelen.
Alzoo geraakten op een en hetzelfde tijdstip, vermoedelijk in het jaar 1280, gijsbrecht, met zijne beide broeders arnold en willem, in handen hunner vijanden, werden naar Zeeland gevoerd, aldaar gevangen gehouden tot aan den jare 1285, en erlangden hunne vrijheid niet, dan op zeer harde voorwaarden. Bij het deswege gesloten verdrag, moest onze gijsbrecht, ‘ten behoeve van den Graaf, afstand doen van zijne regten op Naardingerland, Muiden, Muiderpoort, Vindelmersbroek en zeker bosch, daar de reigers in broeijen; - hij verpligtte zich, geene vesten te maken in zijn land, noch in het Bisdom,

{==715==} {>>pagina-aanduiding<<}
buiten 's Graven toestemming. Hij en zijn broeder arnold beloofden, nooit eenige vijandelijkheden tegen den Graaf te zullen plegen; zij droegen daarenboven al hun eigen goed den Grave op, en ontvingen het wederom van hem ten regten leen. Ook zouden zij de Graven van Gelder en Kleef, den Hertog van Braband en den Bisschop van Utrecht bewegen, om schriftelijk te verklaren, dat zij die van Amstel nimmer in eenen oorlog tegen den Graaf van Holland zouden bijstaan.’
Ik heb deze, in waarheid zeer harde, voorwaarden te liever willen aanstippen, ten einde men daardoor te minder reden zoude vinden, zich te verwonderen over het deel, hetwelk onze gijsbrecht, naderhand, in den volgenden aanslag op den Graaf genomen heeft.
Na het ontslag van gijsbrecht ontmoeten wij niets belangrijks te zijnen opzigte, vóór het tijdstip der bekende zamenzwering tegen floris den V, en het vermoorden van dien ongelukkigen Graaf, in den jare 1296, tot welks beschouwing wij thans overgaan.
Het lust ons, alvorens, met een paar woorden, te reppen van de vermoedelijkste oorzaken en redenen, welke tot deze zamenzwering hebben aanleiding gegeven. Ik acht dit te meer noodzakelijk, omdat deze oorzaken en redenen zoo verschillend door 's Lands Historieschrijvers zijn opgegeven, en nieuwe ontdekkingen ons in staat gesteld hebben, hierover met eenige juistheid te oordeelen.
Onder de min zekere en meer twijfelachtige grieven van een aantal Edelen tegen dien Graaf moge men dan stellen: 1o, het onteeren van de dochter van her man van woerden, de huisvrouw van gerard van velzen; 2o. het ten bijzit nemen van de dochter des Heeren van heusden; 3o. het verheffen van veertig huislieden tot den adelstand; en 4o. het voornemen van den Graaf, om zijnen natuurlijken zoon tot zijnen erfgenaam en opvolger te benoemen, en zulks in weerwil van 's Lands Edelen zoo wel, als van eduard, Koning van Engeland.

{==716==} {>>pagina-aanduiding<<}

Latere ontdekkingen hebben ons, echter, in staat gesteld, met meerder zekerheid andere te kunnen opnoemen; en dan vinden wij de algemeene hoofdbron van het misnoegen:
I. In het heerschzuchtig karakter van floris den V. Hij was, ja, Graaf van Holland, en als zoodanig waren onderscheidene Edelen binnen de grenzen van hetzelve zijne Leenmannen, en stonden onder zijn gebied; doch anderen in dezelfde streken, als heusden, arkel, voorn, butten, strijen, amstel, woerden enz., bezaten hunne Heerlijkheden onafhankelijk van den Graaf. Zoodanige onafhankelijke Edelen te kortwieken en, zoo mogelijk, onder zijn gebied te brengen, was zijn kennelijk, zijn in het oog loopend oogmerk. Omtrent amstel en woerden was hem dit reeds gelukt, zoo ook omtrent borselen, brederode en renesse; en om hierin met betrekking tot de overigen insgelijks te slagen, had hij de hulp van anderen noodig: uit welken hoofde hij vele ondergeschikten (eigenhoorigen) vrijdde, sommigen welligt tot den adelstand verhief, en aan de opkomende steden vele voorregten vergunde, ten einde zich daardoor van derzelver genegenheid en hulp te verzekeren, en zijne ontwerpen des te gemakkelijker uit te voeren. - Daar alzoo de verheffing en opkomst der steden de vermindering en den val der Edelen noodwendig ten gevolge moest hebben, laat zich de onvergenoegdheid van amstel en zijne medestanders gemakkelijk verklaren.
II. Onder de meer bijzondere grieven telle men voorts. (a) met opzigt tot onzen gijsbrecht: het beleg en de overgave van zijn slot Vredeland; zijne langdurige gevangenis en die zijner beide broeders, en de harde voorwaarden, waarop hij ontslagen was, zoo als wij die hiervoor hebben opgegeven; - en (b) met betrekking tot anderen: dat jan, Neef van gerard van velzen, uit hoofde van eenen beganen man-
{==717==} {>>pagina-aanduiding<<}
slag, niettegenstaande hij met de bloedverwanten van den nedergeslagenen was verzoend, ingevolge 's Graven vonnis, te Leyden, was onthoofd; en dat aan herman van woerden, door 's Graven toedoen, het land was ontzegd; waarbij nog kwam de ballingschap van borselen, de gevangenis van renesse, en de bijzondere redenen van ongenoegen, welke de Zeeuwsche Edelen vermeenden te hebben.
Voegt men nu bij deze inwendige oorzaken den haat, welken eduard, Koning van Engeland, Graaf floris toedroeg, ter zake van het verbond, door hem, op den 9den van Louwmaand 1296, met Frankrijk gesloten, dan kan het ons niet verwonderen, dat de inwendige misnoegdheid, door buitenlandschen invloed aangestookt, weldra ten hoogsten top moest klimmen, en eenmaal op eene geweldige wijze uitbarsten; zoo als dan ook, gelijk wij nu kortelijk zullen zien, door de uitkomst is bevestigd geworden.
Niet lang leed het, of de misnoegde Edelen, waaronder men onzen gijsbrecht buiten twijfel mag tellen, hielden eene bijeenkomst te Bergen op den Zoom, ten einde de middelen te beramen tot eenen aanslag op den persoon van den Grave. Die vergadering, in welke men op den bljstand van den Hertog van Braband, den Grave van Vlaanderen, en vooral op den Koning van Engeland, steunde, werd te Kamerijk hervat. Aldaar werd, ten overstaan van de gemagtigden van Engeland, Braband en Vlaanderen, besloten: ‘dat men Graaf floris zou zoeken op te ligten en naar Engeland over te voeren, alwaar men hem, zijn leven lang, gevangen houden zou, en ondertusschen het Grafelijk bewind aan zijnen zoon jan opdragen.’ - Men ziet hieruit, dat de bedoeling geenszins geweest is, den Graaf om het leven te brengen; zoo als dan ook dit oogmerk aan geen der Edelen, door hunne tijdgenooten, wier schristen tot ons gekomen zijn, wordt toegekend.
Het eerste openbaar gevolg dezer verbindtenis bestond

{==718==} {>>pagina-aanduiding<<}
daarin, dat jan van kuik, Leenman van Braband, Graaf floris den oorlog aandeed. De Graaf, geen het minste vermoeden hebbende van de tegen hem beraamde zamenzwering, onbewust van de wolken, welke zich boven zijn hoofd zamenpakten en die hem weldra zouden treffen, rekende te zeer op de trouw en hulp van zijne Edelen, en onder dezelven misschien niet weinig op die van onzen gijsbrecht, thans zijnen oversten Raad en vertrouweling, en dus, zoo het scheen, wederom met hem verzoend en in zijne gunst hersteld, dan dat hij dezen aanval eenigermate scheen te duchten; hij lachte veelmeer hartelijk over dit gedrag des Heeren van kuik, dien hij niet vermogend genoeg beschouwde, hem in eenig opzigt te kunnen benadeelen, of eenig, althans aanmerkelijk, verlies te doen ondergaan. De aanslag was, intusschen, te wél beraamd, de gelegenheid daartoe te gunstig, de uitvoering en derzelver onvoorziene gevolgen te rampspoedig, dan dat wij de zorgeloosheid van dezen ongelukkigen Vorst niet zouden beklagen. Op dat oogenblik, toen hij vrede en verzoening tusschen elkander vijandige geslachten bewerkte, toen hij van zijne magt en invloed een weldadig en heilzaam gebruik maakte, was tevens het oogenblik daar, hetwelk hem eerst van zijne vrijheid, en spoedig daarna van zijn leven beroofde, en, ten gevolge hiervan, een aantal in- en op-gezetenen dezer landen in het noodlottigste onheil dompelde!...... Doch laat ons den draad der geschiedenisse wederom opvatten.
Bij het verdrag des jaars 1285, waarbij gijsbrecht van amstel zijne vrijheid weder erlangde, was, onder andere, bepaald, dat het Huis van amstel de magen der gesneuvelden in de vorige onlusten met zich verzoenen zou. Om deze verzoening, welke tot op dezen tijd was verschoven, eindelijk tot stand te brengen, waren de onderscheidene partijen door Graaf floris te Utrecht bijeengeroepen. Hij zelf verscheen er ook, bereikte zijn weldadig oogmerk, en betaalde zelfs het

{==719==} {>>pagina-aanduiding<<}
grootste gedeelte der gelden, welke amstel en woerden aan de Heeren van zuilen ten zoen moesten opbrengen.
De Graaf, hartelijk verheugd over deze gelukkige gebeurtenis, vierde dezelve met eenen kostbaren maaltijd, welke door alle daar tegenwoordig zijnde Edelen werd bijgewoond; bij welke gelegenheid de Graaf, zoo men verhaalt, tusschen amstel en woerden gezeten was, en met hen, ten blijke van opregte verzoening en trouwe, den beker van Sint Geerten minne elkander toebragten.
Toen de Graaf zich, na geëindigden maaltijd, ter ruste begaf, bragten de zaamgezworenen, in alle haast, eenig volk in de wapenen, die, in drie hinderlagen, buiten de stad werden gelegd.
Toen alles tot den aanslag gereed was, wekte men den Graaf, en sloeg hem voor, eene vogeljagt, die door de Edelen stond gehouden te worden, te willen bijwonen. De Graaf, hierin gereedelijk toestemmende, liet de Edelen vooruit rijden, en volgde hen weldra, alleen door twee Edelen en slechts weinige knechten vergezeld. Naauwelijks een half uur buiten de stad Utrecht, naar den Vechtkant, gekomen zijnde, ontmoet hij eerst woerden, en daarna eene menigte andere Edelen, die hij, nog niets kwaads vermoedende, beleefdelijk groetede. Weldra, echter, greep woerden het paard van den Graaf bij den toom, en bezwoer, eenige weinige oogenblikken daarna, den Graaf, dat hij Holland nimmer zou wederzien. Floris, door dit gedrag, maar voornamelijk door deze woorden, als uit eenen droom ontwakende, en thans bespeurende, wat men met hem voorhad, trachtte zich te verweren; doch werd daarin door de hem omringende Edelen verhinderd, en wel inzonderheid door velzen, die hem met zijn uitgetogen zwaard dreigde den kop te zullen kloven, indien hij het geweer uittoog.
Floris, alzoo in de magt zijner vijanden zijnde, werd eerst naar het slot Kroonenberg, aan den Vecht-
{==720==} {>>pagina-aanduiding<<}
stroom, aan amstel toebehoorende, en vervolgens naar het slot te Muiden gebragt, vanwaar men waarschijnlijk de gelegenheid wilde afwachten, hem te scheep naar Engeland te vervoeren.
Daar, ondertusschen, de beide Edelen, die met den Graaf uit Utrecht waren gereden, bij zijne gevangenneming waren ontvlugt, en, naar Utrecht teruggekeerd, aldaar de mare van het gebeurde hadden verspreid, verzamelde zich, zeer spoedig, een groot aantal vrienden van den Graaf, met oogmerk om hem uit handen zijner vijanden te verlossen. Weldra werd het slot van Muiden van alle zijden bedreigd, en stond binnen kort geheel te worden omsingeld.
In deze verlegenheid schoot den Edelen niets anders over, dan te beproeven, den Graaf, te lande, naar Braband of Vlaanderen te vervoeren. Ten gevolge hiervan zet men hem, verkleed, te paard, den mond met een' handschoen gestopt, en de voeten onder het paard vastgebonden hebbende. Men verlaat alzoo met hem het slot, en sloeg, langs omwegen en moerassen, den weg op naar Naarden. Omstreeks Muiderberg gekomen zijnde, ontdekt men eenige gewapende vrienden van den Graaf, die, hier en daar, in het koren, zich hadden schuil gehouden, en nu op velzen en de andere Edelen aandrongen. In dezen benarden toestand gebragt, schoot er weinig tijds ter beraadslaging voor de zaamgezworenen over. Zich tegen de gewapende manschappen, die elk oogenblik door anderen versterkt werden, te verzetten, was hoogst gevaarlijk, zoo niet onuitvoerlijk. Den Graaf los te laten, en zich door de vlugt te redden, was niets anders, dan het ontwerp, aanvankelijk gelukt, geheel te laten varen, en zoude hen, na de reeds aangedane mishandeling, even duur zijn te staan gekomen. Velzen, althans, door deze gedachten bezield, neemt het besluit, den Graaf van het leven te berooven, trekt zijn zwaard, heft het met beide handen omhoog, ten einde den Graaf daarmede het hoofd te kloven; doch 's Graven paard, hierdoor

{==721==} {>>pagina-aanduiding<<}
verschrikt, ter zijde uit en in de sloot springende, treft de slag de zaamgebonden handen van den Graaf, die beide afgehouwen werden. Onmiddellijk hierop ontvangt de Graaf eenige wonden van velzen, en wordt voorts, door de anderen, met meer dan twintig wonden, van het leven beroofd.
Velzen begaf zich, vooreerst, zoo men zegt, op het slot Kroonenberg; woerden en de andere Edelen reddeden zich door de vlugt, en amstel verliet insgelijks het land; volgens het gevoelen van sommigen, trok hij naar Pruissen, doch meer waarschijnlijk naar Gelderland, waarover wij zoo aanstonds gelegenheid zullen hebben meer opzettelijk te handelen, nadat wij eerst nog eenige weinige oogenblikken hebben stilgestaan bij het deel, hetwelk onze gijsbrecht in dezen aanslag gehad en genomen heeft.
Hoe vele redenen amstel ook gehad hebbe, zich over het gedrag van den Graaf, zoo ten opzigte van deszelfs handeling omtrent 's Lands Edelen in 't algemeen, als den Huize van amstel in 't bijzonder, te beklagen, is er echter, onzes inziens, geen de minste grond, hem van eenigen opzettelijken aanslag of toeleg op het leven van dien ongelukkigen Vorst verdacht te houden. Zijnen oversten Raad en vertrouweling zijnde, laat het zich geenszins denken, dat hij zijne toestemming zoude gegeven hebben, om zijnen Heer, thans zijn' weldoener, op eene verraderlijke wijze te vermoorden: trouwens dit was ook geenszins de bedoeling der zaamverbondenen, die alleen tot die gruwelijke daad gebragt waren door het onverwacht ontmoeten van een' hoop gewapende mannen. Amstel, die, zoo als men van hem getuigt, weinig loosheids bezat, en die, gelijk vondel (in zijne Opdragt) van hem zegt, ‘eer mededoogen dan gramschap waardig was,’ werd, waarschijnlijk, door den meer schranderen woerden in deze verbindtenis gelokt, en stemde alleen in het ontwerp om den Graaf te vervoeren. - Daar wij verder hiervoor hebben gezien, dat

{==722==} {>>pagina-aanduiding<<}
onze gijsbrecht reeds in den jare 1252 een vermoedelijk volwassen jongeling of knaap genoemd wordt, en hij dus in den jare 1296 reeds den ouderdom van ruim zestig jaren zal bereikt hebben, laat het zich niet denken, dat hij, die, tijdens zijne vlugt, een oud man genoemd wordt, Graaf floris op de vogeljagt, voor die jaren meestal te vermoeijend, zal vergezeld hebben; en het is ook uit dezen hoofde niet waarschijnlijk, althans zeer onzeker, dat hij aan den werkelijken moord van floris den V eenig dadelijk deel heeft gehad of genomen.
Hoe dit ook zij, zijne deelneming in de zamenzwering der Edelen noodzaakte hem, na het noodlottig gevolg dier verbindtenisse, nevens zoo vele anderen, het land te ruimen.
Wagenaar en andere, vroegere Schrijvers doen hem naar het land van Pruissen, en wel omstreeks Elbing, vertrekken. Vondel laat ook in zijn stuk den Engel Rafaël tot gijsbrecht zeggen:

‘Mijn wil is, dat gij trekt naer 't vette lant van Pruissen..... 
Gij zult in dit gewest een stadt, Nieuw Hollant, bouwen.’ 

Men vindt aldaar niet alleen eene kleine stad, Holland genaamd, maar er bevinden zich onderscheidene huisgezinnen, die ontegenzeggelijk van Hollandsche afkomst zijn. Die afkomst, echter, tot den tijd van onzen gijsbrecht uit te strekken, schijnt mij toe zonder genoegzamen grond te zijn. Meer zeker weten wij, dat, gedurende de bloedige vervolgingen om godsdienstige en staatkundige gevoelens, onder het bewind van filips den II, een groot aantal ingezetenen dezer landen, ten behoud van vrijheid en leven, deze gewesten ontweken zijn, en zich niet alleen te Embden, maar ook in Dantzig, Elbing en dien omtrek, hebben nedergezet, waarvan sommigen, aldaar hun bestaan vindende, nimmer in hun vaderland zijn teruggekeerd. Dan, behalve dit, latere en meer zekere ontdekkingen schijnen het buiten twijfel te stellen, dat

{==723==} {>>pagina-aanduiding<<}
gijsbrecht de wijk naar Gelderland heeft genomen; immer zijne afstammelingen bloeiden nog lang aldaar en in het naburig land van Kleef; terwijl het bezit van goederen in dat land, aan gijsbrecht toebehoorende, dit gevoelen schijnt te bevestigen. Naar het schijnt heeft hij zich aldaar, in den beginne, in bekrompene omstandigheden bevonden, en de onderstenning zijner vrienden genoten; doch, naderhand, eenigen zijner goederen terug bekomende, heeft hij voor eigen onderhoud kunnen zorgen.
Zoodra nu de tijding van 's Graven dood door het land verspreid was, verbonden zich onderscheidene Edelen en de voornaamste Steden, de moorders te vervolgen, en maakten daardoor de terugkomst der gevlugte Edelen hoogstgevaarlijk. Gijsbrecht van amstel en herman van woerden, ondertusschen, door het gezag van wolphart van borselen ondersteund, waagden het echter, eenigen tijd daarna, in des jongen Graven leger, te Veere, te verschijnen, en hunnen dienst aan te bieden; doch deze stap verwekte zoo veel verontwaardiging, dat gijsbrecht ten lande uitgebannen werd, en zijne verbeurd verklaarde goederen, alsnu, in andere handen kwamen. - Sinds dien tijd vindt men niets meer van hem vermeld. Waarschijnlijk is hij kort daarna overleden; terwijl, ten overvloede, uit zekeren, onlangs gevonden, brief van den jare 1321 ten volle is blijkende, dat hij toen althans niet meer in leven was.
Dit zij genoeg, wat aanbelangt de geschiedenis van onzen gijsbrecht van amstel, wiens nageslacht (opdat ik dit in 't voorbijgaan melde) alsnog bloeit in het geslacht van van heeckeren tot nettelhorst en botingen, en in dat van den prins van salm anholt (*).
(Het vervolg en slot hierna.)


{==724==} {>>pagina-aanduiding<<}

Iet naders over het Geilnauer, en over het Drieburger mineraalwater.

Ik heb in No. XIII. van de Vaderlandsche Letteroefeningen met veel genoegen gelezen Iets over het Geilnauer Mineraalwater, door den kundigen Geneesheer f. van der breggen cornz. opgegeven. Met die soort van wateren eenigzins bekend, neme ik de vrijheid, mijne opmerkingen omtrent dit en het Drieburger Mineraalwater desgelijks mede te deelen.
De Geilnauer bron ligt in het Graafschap Holzapfel, niet verre van Dietz, alwaar de Fachinger bron op een' kleinen afstand wordt gevonden. Daar nu de Schrijver op bl. 573 beweert, dat zich aldaar vijf zeer nabij elkander gelegene kleine bronnen bijeen bevinden, zoo twijfel ik geenszins, of eene ader der Fachinger bron mengt of vereenigt zich aldaar met de Geilnauer; en ik meen ook, dat smaak en bruising weinig verschillen in deze twee minerale wateren: het Geilnauer is wel wat zuurder, en mogelijk bevat hetzelve minder ijzer-bestanddeelen dan het Fachinger, hetgeen door scheikundige proeven gemakkelijk zal kunnen worden onderzocht. Ik ben op dat denkbeeld gekomen, daar ik wete, dat zeer nabij de Pyrmonter bron eene Zuurbron gevonden wordt, welke een zeer aangenaam en verfrisschend water opgeeft, geheel ontbloot van die bestanddeelen, welke het Pyrmonter water bezit. - In Drieburg heeft ook iet dergelijks plaats, maar in een' veel minderen graad, waardoor ik bevestigd ben in de gedachten, dat de verschillende aderen van minerale wateren, door de bergen loopende, hare bestanddeelen aannemen van de gronden, (couches is het Fransche woord) over welke dezelve loopen. De eene bezit meer zwavelzuren of deelen; andere meer staal; gene meer oker of ijzerdeelen, even als men de gecomposeerde, door kunst bereide, mineraalwateren meerder of minder van die bestanddeelen kan

{==725==} {>>pagina-aanduiding<<}
toevoegen, zoo als in Engeland met het bekende Soda-water, ('t welk nu in poeders verzonden, en met pompwater gemengd, het zoogenaamde Soda-water formeert) en in Duitschland met het nagemaakte Selter-water geschiedt. Kan nu de Scheikunde zulke wateren te zamen stellen, hoe veel te meer kan de Natuur, zoo wijsselijk door eene almagtige hand bestuurd, dio wateren door verschillende bijkomende bestanddeelen voortbrengen: en dit brengt mij tot het resultaat, dat het Geilnauer water geen ander is dan het Fachinger, gemengd met eene zuurbron, die hare zuurdeelen, zoo als boven is gezegd, uit de verschillende dekkingen, waarover zij heenloopt, aanneemt, en als 't ware door dezelve gefiltreerd wordt.




Levenswijze en vermakelijkheden der Londensche groote wereld.

Londen splitst zich in twee groote hoofddeelen, die in weinige aanraking met elkander staan. Het eene heet de City, het andere the west end of the Town, het westelijk gedeelte der stad. De City wordt door het volk (de burgerij) bewoond; dat is te zeggen, kooplieden, negocianten, bankiers en alle klassen der lieden van bedrijf. Het westelijk gedeelte wordt van het Hof, den adel en alle die genen bewoond, welke tot het fascionable people, tot de groote wereld (beau monde) behooren. De rijkste bankiers wonen hier met hunne familien, en hebben in de City slechts hunne kantoren. Deden zij dit niet, zoo zouden zij van de groote cirkels uitgesloten worden; want men maakt van lieden, die niet in het schoone gedeelte der stad wonen, niet veel werks; schoon de bewoners der City, van welken een aanmerkelijk getal de rijkste adelijke huizen in bezittingen niets toegeeft, zich over deze minachting zoeken te wreken, door de weelde en manieren der lieden van den toon na te bootsen, en soms in stijfheid te overtreffen: gelijk het aan belagchelijke voorbeeiden daarvan, ook onder de geringere klassen, niet ontbreekt.
Voor de ijdelheid dezer lieden, vooral de vrouwen, is het gelukkig, dat de bewoneressen van het westelijk gedeelte nim-
{==726==} {>>pagina-aanduiding<<}
mer het geheele jaar in Londen blijven. Zij vertoeven hier slechts eenen bestemden tijd, welke the season, het saizoen, genoemd wordt. De rest van het jaar brengen zij met hare mans op het land door. Nu zou men zich verbeelden, dat dit saizoen met den winter beginnen moest; doch dit is het geval in het geheel niet. De Engelschen zijn niet te vreden, slechts daardoor met de natuur in strijd te zijn, dat zij van den dag nacht maken; bij hunne saizoenen grijpt dezelfde verkeerdheid plaats. Dezelve beginnen in Februarij, en bij lieden van den hoogsten toon zelfs in Maart, en eindigen den twaalfden Augustus, op den verjaardag van den Prins Regent, wanneer de gansche adel ten hove verschijnt. Is dit tijdsgewricht voorbij, zoo laat men zich niet weer in de stad zien voor het volgende saizoen, met uitzondering van den 18 Januarij, wanneer men, om de beau monde te dwingen hare sloten te verlaten, den verjaardag der Koningin viert, welke eigenlijk in Mei invalt. De schoone vrouwen, echter, nemen tot allerlei soort van ontschuldigingen hare toevlugt, om zich van deze reis te ontslaan. De gewoonste weg is, zich in den rouw te steken. Om daartoe een voorwendsel te hebben, doen zij zich, veertien dagen vóór het invallen van het feest, berigt geven van alle de personen, welke sedert zes maanden in de provincie, waarin haar slot ligt, zijn overleden. Kunnen zij slechts met eenige waarschijnlijkheid opgeven, dat een dezer personen met haar vermaagschapt was, hoe verre dit ook mogt zijn, zoo betreuren zij terstond in de nieuwspapieren haar verlies, kleeden zich in het zwart, en schrijven den Kamerheer, dat zij in black gloves, in zwarte handschoenen, gaan, en dus niet in de gelegenheid zijn om Hare Majesteit hare hulde voor de voeten te brengen. Zoo
worden in Engeland dikwijls personen, die bij hun leven niemand gevonden zouden hebben, die met hen zou willen verwant zijn, na hunnen dood, in de nieuwspapieren, op het smartelijkst betreurd.
De smaak voor paarden, welke bij alle Engelschen heerschende is, en inzonderheid bij de rijksten, beweegt hen somtijds, zichzelven in koetsiers om te scheppen. Men ontmoet hen nu en dan in Hydepark, rijdende eenen, in den smaak eener Diligence vervaardigden, met vier paarden bespannen wagen, die Mailcoach heet. Zij zijn dan zonderling gekleed; het gewaad, dat zij bij deze gelegenheid dragen, heet prime-
{==727==} {>>pagina-aanduiding<<}
bung-up; voor de borst dragen zij eenen ruiker, die uit de schoonste bloemen moet bestaan. In den wagen zitten de bedienden. Zij vormen somtijds eene klub, die uit omtrent twintig wagens bestaat. Dan rijden zij wel eenige uren van de stad, om het middagmaal te gebruiken; en wie hen des avonds op den weg ontmoet, is er erg genoeg aan toe; want gemeenlijk zijn zij duchtig bezopen. Inderdaad gebeuren bij zulke pleiziertogtjes meest altijd ongelukken, waarvan zij veelal zelven de eerste slagtoffers zijn.
Eene vrouw van rang staat gemeenlijk om middag op houdt zich, onder het gebruik van koffij, boterhammen en eijeren, tot twee ure bezig met kleeden, hare kinderen zien, modewinkeliers ontvangen enz., gebruikt dan met de familie eene soort van dejeuner à la fourchette, uit koud gebraad en coteletten bestaande, dat zij luncheon noemen, om daarna bezoeken af te leggen of te ontvangen. Sommige staan vroeger op, om brieven te schrijven, lessen te nemen enz. Deze laatste hebben dikwijls betrekking op eene zeer vreemde liefhebberij. Zij bestaat in het maken van hare eigene schoenen; kunnende sommige aanzienlijke vrouwen, en zelfs Hertoginnen, met elst en hamer op de handigste wijze omgaan, en wordende aan de hoogleeraren in deze kunst niet minder dan drie, vier gulden voor de les betaald.
Tegen vier ure laten zich de aanzienlijke dames in Bondstreet vinden. Deze straat, wegens de menigte winkels eene der schitterendsten in Londen, is op dit uur de plaats, waar de beau monde verzamelt. Herwaarts rigten de pronkers, dio dikwijls later dan hunne vrouwen opstaan, de eerste schreden. De dames, welke in schitterende koetsen rijden, houden het midden der straat bezet; de heeren, die te voet wandelen, gaan langs de oostelijke kleine steenen; de westelijke zijn voor de volksmenigte bestemd. De menigte wandelaars is hier zoo groot, dat men er dikwijls niet kan doordringen.
Van Bondstreet begeeft zich de groote wereld naar Hydepark. De jonge lieden, die het schande zouden achten, in Bondstreet anders dan te voet te verschijnen, ziet men in Hydepark te paard. De vrouwen stijgen hier uit het rijtuig, om in eene, door palissaden van den weg gescheidene, allee eene wandeling te doen. Deze allee heet saered ground of fashion, het heilige land der mode (du ton.) Men blijft in

{==728==} {>>pagina-aanduiding<<}
Hydepark wandelen tot zes ure, en ijlt dan naar huis, om toilet te maken voor het middageten.
Om zeven ure des avonds zet men zich aan tafel. De spijzen worden bij de eerste familien op de Fransche wijze toebereid; schoon Roastbeef en Plumb-pudding, als nationale geregten, altijd eene voorname plaats behouden. Zoodra het dessert is opgedragen, verwijderen zich de vrouwen; terwijl de mans voortgaan met drinken, onder vrije of staatkundige gesprekken. Omstreeks elf ure vervoegen zij zich bij de vrouwen, drinken thee of koffij, houden zich met spel of gesprekbezig, en nemen te middernacht het avondeten.
Wil men naar den schouwburg gaan, zoo eet men vroeger; schoon de heeren daar zelden voor elf ure verschijnen. Tot Routs, assemblee's of bals genoodigd zijnde, maken de vrouwen na den middagmaaltijd ten derden male haar toilet, en begeven zich om elf ure naar die gezelschappen.
Ieder aanzienlijk huis heeft weeks eenen dag, waarop het Rout geeft. Bij vele Routs worden verfrisschingen toegediend en zelfs avondeten gegeven. Men moet zulk eene luidruchtige assemblee bijgewoond hebben, om zich een begrip van de wanorde en confusie te maken, die daar heerscht. Vooreerst noodigt men in eene zaal, die naauwelijks tweehonderd bevatten kan, vijfhonderd menschen; zoodat de trappen, de voorkamers geheel vol gepropt zijn. Daar het in zoodanig gewoel bezwaarlijk zijn zou, de vrouw des huizes op eenige andere wijze te doen weten, dat alle de genoodigden aanwezig zijn, zoo worden op zekere punten, van de huisdeur af tot aan de zaal, lakkeijen geplaatst, die, de een na den ander, de namen der aankomelingen luide oproepen. Op den Rout-dag bestaat de grootste weelde daarin, dat de zalen prachtig verlicht, en, zoo wel als de trappen, met zoodanige bloemen versierd zijn, welke in dat jaargetijde juist het zeldzaamst zijn. Ook laat men de gordijnen aan de vensters opzettelijk open, opdat de voorbijgangers over den glans van het feest kunnen oordeelen; bij welk feest het geheele vermaak daarin bestaat, dat men of alleen rondwandelt, of zich met iemand onderhoudt, tot het oogenblik nadert, wanneer de eetzaal geopend wordt. Dan stellen zich die genen, welke op de trappen hebben moeten post vatten, schadeloos. Daar de eetzalen beneden zijn, en het gebruikelijk is, op het avondeten los te stormen, als woedende solda-
{==729==} {>>pagina-aanduiding<<}
ten op eene ter plundering overgegevene stad, zoo zijn zij de eersten, die aan tafel plaats nemen. In eenige huizen bestaan de Routs gewoonlijk uit tien- tot twaalfhonderd menschen. Niet zelden sluipt dus ook een zakkerolder onder dezen hoop, om hier, gelijk men ligt denken kan, tafelgoed, zilverwerk en kleinooden te stelen. Daarom wandelen ook altijd eenige policie-bedienden in de kamers rond, om het eerbare gezelschap in het oog te houden. De Routs beginnen om elf ure des avonds, en eindigen om
één ure des morgens. Het behoort tot den toon, zich op éénen avond bij acht tot tien Routs te laten zien, en dáár te besluiten, waar een soupé gegeven wordt.
Schoon de Bals Paré veel meer voorbereiding vorderen dan de Routs, laten de Londenaars toch niet na, gedurende het saizoen eene menigte derzelven aan te rigten. De Engelschen bepalen hunne vermakelijkheden niet, zoo als de Franschen en Italianen, tot den duur des Karnavals, dat zij slechts bij name kennen. Het eerste, wat eene aanzienlijke vrouw, die een bal wil geven, beveelt, is het opruimen der zalen; daarna houdt men zich er mede bezig, om dezelven eene nieuwe gedaante te geven. Somtijds herschept men ze in eene tent; doch nog meerdere malen verbergt men alle de wanden, benevens de zoldering, achter groote lauriertakken, die met bloemen en ananas, welke in groote vazen staan, worden afgewisseld; zoodat men zich in een bosket meent te bevinden. De vloerkleeden, welke slechts bij deze gelegenheid weggenomen worden, vervangt men door schilderijen. Men stelt op den grond onderwerpen uit de fabelkunde voor, of herders, die op eene groteske wijze dansen, en midden in de zaal het familiewapen. Men heeft somtijds acht dagen noodig om deze decoratien in orde te brengen; ook gebeurt het dikwijls, dat de heer des huizes, die zich met deze feesten in het geheel niet bemoeit, en bij dezelven de rol van gast speelt, om dezen tijd uittrekt, en eene gestoffeerde woning huurt, om het geraas der hamers, den reuk der verwen en andere ongemakken te ontgaan.
Men geeft nooit een bal zonder soupé. Zoodra aangekondigd wordt, dat hetzelve klaar is, houden muzijk en dans terstond op, en alles stormt naar de eetzaal. De vrouwen toonen zich daarbij niet minder ijverig dan de mannen; en, daar zij van den kant hunner dansers geene hoffelijkheden te

{==730==} {>>pagina-aanduiding<<}
verwachten hebben, moeten ook zij zich met geweld in het gewoel storten, waarbij menig schoon en kostbaar kleed verscheurd wordt. Na den eten begint men weer te dansen, en houdt daarmede tot acht of negen ure des morgens aan. Dikwijls geeft men den dansers ook nog een ontbijt, eer men ze laat vertrekken. Deze bals zijn zeer vermoeijend, en menige schoone dame verliest er lelien en rozen.
De Bals Maské vorderen dezelfde toebereidselen als de bals paré. Slechts opent men, op zekere afstanden, de lauriertakken, en hangt in deze openingen een dozijn maskers, welke alle voorbijgaanden schijnen te monsteren; hetgeen een zeer zeldzaam gezigt oplevert. De Engelschen vinden bij een gemaskerd bal het grootste vermaak in verkleedingen. Daarom wordt men nimmer in een' zwarten domino, en bij velen in geen, van wat kleur ook, toegelaten. Ieder is genoodzaakt in een karakter-maskeradekleed te verschijnen, en hoe grotesker en doller het masker is, des te schitterender is het gevolg. Men ziet heeren, die als katten verkleed zijn, welke op de viool spelen, of als dansende houden, als beeren met hunne geleiders, als nachtwachten, kwakers, schoorsteenvegens, joden enz. Ook moet men dan den gang van dit of dat dier, en den toon en de manieren der personen nabootsen, welken men verbeeldt. De vrouwen gaan bij hare verkleedingen met vrij wat meer coquetterie te werk, dan de mans; zij verkiezen altijd eene dragt, welke bij haar eene buitengewone schoonheid laat verwachten. Hier ziet men de pikante roxelane, dáár venus, verder eene gevoelige Spanjaardin, eene Indiane, eene Vestale, en zeer dikwijls de Nacht. Deze laatste verkleeding is zeer in de mode; zij bestaat uit eene robe van zwart krip, geheel naar de antieke snede, en uit eenen sluijer met zwarte kant, die op het voorhoofd met eene, met diamanten bezette, halve maan vastgemaakt is, en onachtzaam over het hoofd, de schouders en armen afhangt. De robe en de sluijer zijn geheel met zilveren sterren bezaaid. Wanneer de maskers de sterfelijke Godheid, welke een' kleinen schepter voert, aan welks top mede eene ster is vastgemaakt, voorbijgaan, zoo roepen zij uit: What a fine night! (Welk een schoone nacht!) Wij hebben wel niet
noodig te herinneren, dat de dames en freules, welke in een fabelkundig of vreemd kostuum verschijnen, nooit momaanzigten dragen; zij vreezen reeds bij eene eenvoudige verklee-
{==731==} {>>pagina-aanduiding<<}
ding zeer, dat men haar niet herkennen zal, en zij zoeken dit te voorkomen, schoon zelfs het aangenomen karakter niet altijd ten volle met de wetten der welvoegelijkheid overeenstemt. Zoo verschijnt eene Indiane nooit anders dan met eenen gordel van vederen om de lenden, en haren koker op den schouder. Eene enkele pantalon van vleeschkleurig tricot bedekt eeniglijk de overige bekoorlijkheden der schoone. Deze verkleeding zal eenigermate ligtvaardig schijnen; maar zij is eenmaal door de beroemde Hertogin van kingston nog overtroffen. Deze verscheen op een bal als eva, en een vigeblad van diamanten was de éénige tooi, dien zij gevoegd had bij het tricot, waarin zij van kop tot teen was gehuld. Eene hoofdomstandigheid voor de dames, om zich door eene schitterende en rijke verkleeding te onderscheiden, is, dat de Morningpost, en zelfs verscheidene andere Journalen, niet nalaten van hare verschijning melding te maken.
Ook bij een gemaskerd bal wordt telkens soupé gegeven; en allen, die zich aan tafel zetten, zijn dan verpligt, hunne maskers af te leggen. Wie dus niet bekend wil zijn, is genoodzaakt heen te gaan.
In de maanden Februarij en Maart worden twee openbare bals gegeven, in het Operahuis en het Pantheon. Hieraan nemen inzonderheid de rijkste bewoners van de City en - de meisjes van pleizier deel. De aanzienlijken verschijnen slechts in het strengste incognito, om intrigues aan te houden. Ook verschijnt dan alles in domino. Het entreegeld tot deze bals is eene halve guinje, en eene guinje, zoo men het regt wil hebben, aan het zeer magere avondeten deel te nemen. De ondernemers verhoogen den prijs der biljetten somtijds tot op twee guinjes, om het gemeen van de bals te houden; intusschen gelukt dit weinig.
Behalve deze bijzondere feesten, bestaan nog andere in Londen, die bij inschrijving aangerigt worden, maar nu weer beginnen te zinken, schoon zij gedurende verscheidene saizoenen zeer gezocht waren.
Een ander punt van vereeniging, hetwelk, schoon het openlijk is, van de beau monde sterk bezocht wordt, is de Vauxhal. Dit feest, dat men vast bij alle natien heeft gezocht na te bootsen, is van echt Engelschen oorsprong. De Vauxhal is voor Londen, wat, onder buonaparte's regering, Tivoli voor de Parijzenaars was. Alle standen komen, zon-
{==732==} {>>pagina-aanduiding<<}
der zich te vermengen, voor hunne vier schellingen hier, om zich, elk naar zijne verkiezing, vrolijk te maken, waartoe alle toebereidselen gemaakt zijn. De Vauxhal wordt om zeven ure des avonds geopend. Het eerste voorwerp, dat den binnentredenden in het oog valt, is het Orkest. Dit is een vierkant gebouw in den Gottischen smaak, van ongeveer tachtig voet hoogte. Het ligt midden op eene groote vierkante plaats, die met onregelmatig geplaatste boomen beplant, en van alle zijden met bedekte galerijen omgeven is. De muzikanten bevinden zich op eene soort van eerste verdieping, waaronder kleine opene kabinetjes gemaakt zijn, waar men eet. Er bestaat geen tooverachtiger aanblik, dan die dit met gekleurde lampions verlichte Orkest oplevert, welker guirlandes zich naar de meest uitkomende, bouwkundige lijnen rigten, en op den top van het gebouw eene ontzaggelijke kroon vormen. Het gelijkt inderdaad een betooverd kasteel. Men besteedt een millioen lampen aan de verlichting van het Orkest en de overige deelen van den tuin. Het Concert begint om acht ure. Buiten dit hoort men nog een ander, hetwelk van Bouffons in eene groote Rotunde, welke in de nabijheid der, het Orkest omringende, galerijen ligt, wordt uitgevoerd. Om tien ure kondigt eene kleine klok aan, dat de Cascade voor de toeschouwers zal geopend worden. Deze Cascade is eene mechanische schilderij, hoedanige pierre in Parijs [ook hier] geleverd heeft. De Cascade ligt buiten de vierkante plaats, waarop zich het Orkest
bevindt, in een met boschjes bezet gedeelte des tuins, hetwelk de zwarte alleën heet, en voor de geheimenissen der liefde even gunstig is als voor de beurzensnijders, welke van de verrukking der aanschouwers gebruik maken, om hunne schurkenstreken uit te oefenen. Eindelijk, om elf ure, hoort men de klok van nieuws, om aan te geven, dat het vuurwerk beginnen zal. Op dit oogenblik landt de beau monde aan. Na het vuurwerk toeft men nog tot één ure in den morgen.
Gedurende het saizoen wordt de Vauxhal driemaal 's weeks geopend; maandags, woensdags en vrijdags. Groot Gala, dat is een buitengewoon feest, vindt plaats op de geboortedagen des Konings, van den Prins Regent, des Hertogs van York, en van Clarence.
De Engelschen doen niet als de Duitschers of Franschen, die zes, zeven uren in eenen openbaren tuin kunnen zitten,

{==733==} {>>pagina-aanduiding<<}
en zich vergenoegen met de dames te lorgnetteren, te danlen, limonade of bier te drinken en ijs te eten. Zij houden van steviger genoegens. Van allen, die naar de Vauxhal gaan, verzuimt geen, daar zijne boterham te eten. Het is in het geheel geene zeldzaamheid, dat hier meer dan tienduizend menschen eten. Zij zitten in logos, welke in de overdekte galerijen gevormd zijn. Wanneer personen van hoogen rang in de Vauxhal eten, hetgeen echter zelden geschiedt, zoo souperen zij in bijzondere zalen, welke men dan voor hen opruimt. Voor eenigen tijd bestond nog een dergelijke tuin, Ranelagh; maar deze is nu in verval.
Schoon de Londenaars niet zoo schouwzuchtig zijn als de Parijzers en Weeners, bezoeken zij echter hunne tooneelen zeer vlijtig. In Londen, even als in Parijs, bestaan kleine en groote theaters. De grooten zijn: Drury-Lane, Covent-Garden, en de Opera. Ieder jaar worden zij van het begin van Julij tot aan het midden van September gesloten, en in dezen tijd bloeijen de kleine theaters: the little Theatre, the Lyceum enz., van welken eenige slechts gedurende den zomer open zijn. Op de beide groote tooneelen geeft men treurspelen, blijspelen, kluchten en pantomimen. Onder de tooneelspelers, welke in deze onderscheidene vakken het meest bemind zijn, onderscheidt men john kemble, Engelands talma, voornamelijk. Hij speelt met gelijke bekwaamheid de rollen van Hamlet, Othello, Coriolanus, Richard III, Cato, Brutus enz. Intusschen heeft hij in den Heer kean een' mededinger gevonden. Deze, in treurspelen optredende, en de tweede garrick genoemd, is eerst voor weinige jaren in Londen verschenen. Een liefhebber ontdekte hem bij een' zwervenden troep, en bragt hem in Drury-Lane. Sedert Mejufvrouw siddons uitgescheiden is, hebben Mejufvrouw bartheley, voorheen Jufvr. smith, en Mejufvrouw powel, den schepter van Melpomene onderling verdeeld. In het blijspel ziet men liefst charles kemble, den broeder van john, zijne vrouw, voorheen Jufvr. de camf, en Mejufvrouw jordan. De beroemdsten
in het laagkomieke zijn de stroozak grimaldi, daunton, fawcett, en liston. De hoofdverdienste van den laatsten bestaat in zijne ongemeene leelijkheid, die hem intusschen niet belet, alle karakters aan te nemen en alle physiognomien na te bootsen.
De zalen van Covent-Garden en Drury-Lane zijn geheel

{==734==} {>>pagina-aanduiding<<}
nieuw gebouwd. Derzelver vorm is zeer fraai, en de toe- en uitgangen zeer gemakkelijk. Het verguldsel is in deze beide zalen verspild. Zij worden niet, gelijk meestal bij ons, door eene kroon, maar door waskaarsen verlicht, die op ongeveer veertig, aan de loges vastgemaakte, armblakers geplaatst zijn. De prijs der loges is in deze beide schouwbur en zeven schellingen (f 4-4 Holl.), in het parterre vier, op de eerste galerij twee, en op de tweede één schelling, (12 st.) De laatste wordt slechts door het gemeen bezet, en heet the abode of the Gods, de woning der Goden, (de Engelenbak.) In de loges betaalt men vaak nog een of twee schellingen aan een' plaatsbewaarder.
Covent-Garden en Drury-Lane zijn de beide nationale tooneelen. Van de Opera geldt dit niet; deze is, bij uitsluiting, de verzamelplaats der groote wereld, en om het gemeen den lust te benemen, daar te komen, heeft men den prijs der plaatsen verbazend hoog gezet. Eene loge voor zes personen kost jaarlijks vierhonderd pond sterling (f 4400-:-). Een parterrebiljet kost eene halve guinje; en het parterre wordt niet slechts druk door aanzienlijke heeren, maar zelfs door vrouwen van aanzien bezocht. Men geeft hier balletten, die meestal door Fransche dansers uitgevoerd worden, en Italiaansche Operas, door Italiaansche kunstenaars bezet. De eerste zanger is thans tramezzani, en de eerste zangeres Madame catalani (geweest), welke alle ooren verrukt. Zij had vijfduizend pond jaarlijks, en bovendien twee benefiets, welke ieder op zevenhonderd geschat werden. Buiten dit ontzaggelijk salaris, trok zij te voren ook nog groote sommen van de Concerten, welke zij in de Argyle-kamers, een zeker gezelschap, gaf. Zij zong hier drie arias voor driehonderd pond sterling.
Daar men in de Opera niet, gelijk elders, genoodzaakt is, vóór het einde des eersten bedrijfs te komen, wil men zijne besprokene plaats niet verliezen, zoo verschijnen de aanzienlijke vrouwen eerst om half tien, en de mannen, als gewoonlijk, tegen elf ure. De vrouwen zijn altijd in de grootste staatsie; en niets levert een wegslepender gezigt op, dan deze verzameling van rijkgekleede schoone vrouwen, in loges zittende, welke met rood zijden draperien versierd zijn. De geheele zaal is op die wijze getooid. Is de vertooning afgeloopen, dan begeven zich mans en vrouwen in eene groote Rotunde, waar zij hunne rijtuigen afwachten. Deze Ro-
{==735==} {>>pagina-aanduiding<<}
tunde is somtijds zoo opgevuld met menschen, (daar zich ook meermalen personen, welke de Opera niet mede bijwoonden, aldaar bevinden) dat men geene schrede voorwaarts kan doen. Doch deze soort van pers, welke men Squeeze noemt, zou, zegt men, de Engelsche schoonen zeer behagen; en meer dan ééne doet, alsof zij in het geheel niet hoorde, wanneer hare lieden haar toeroepen, dat het rijtuig voor is.
Buiten de groote en kleine tooneelen, bestaat in Londen nog het amphitheater van astley, waar men rijkunsten, kluchten en pantomimen geeft.
Eene andere soort van schouwspel, dat welligt alleen in Londen bestaat, wordt op het kleine tooneel Sadler's Wells gegeven. De zaal van dit theater, dat ik volstrekt niet anders karakteriseren kan, dan door het het hydraulische (waterwerkkundige) te noemen, ligt nabij den nieuwen vloed. Met behulp van machines laat men het water uit denzelven op het tóoneel stijgen, en hier, naar de decoratie het aan de hand geeft, zich tot een meer verbreeden, als een stroom vlieten, in watervallen nederstorten, of als eene woelende zee bruisen. Men doet in de stukken, die op dit kleine tooneel gespeeld worden, altijd Zeegoden verschijnen, of men vertoont er matrozen-handelingen. Nu eens ziet men eene schipbreuk, dan eene visscherij, soms een zeegevecht.
Des zondags zijn alle tooneelen gesloten. Zelfs al ware een stuk niet uitgespeeld, valt het scherm, zoodra de klok van 12 denzelven aankondigt. Alle openlijk vermaak staat dan stil. Er worden wel somtijds Routs gegeven; doch, wordt er gespeeld, en komt zulks den Aartsbisschop ter ooren, zoo ontvangt de vrouw des huizes eene schriftelijke bestraffing. Intusschen gaat de beau monde weinig ter kerk, en, zoo zij er een voet zet, geschiedt het slechts om eenige kapellen te bezoeken, die juist in de mode zijn. De meest bezochten door vrouwen du ton zijn Royal-Chapel, Bakerstreet-Chapel, Quebeck-Chapel enz. Des zondags na den godsdienst, ten twee ure, levert Londen een zeer zeldzaam gezigt op. Men ziet eene ontelbare menigte volks, te paard, in huurkoetsen en eigene rijtuigen naar Piccadilly, omstreeks Hydepark, rijden, waar dan iedereen zonder onderscheid gaat wandelen, te paard of in rijtuigen toeren. Men ziet hier dikwijls meer dan tienduizend rijtuigen.
De razernij der Engelschen voor weddenschappen is bekend,

{==736==} {>>pagina-aanduiding<<}
Derzelver hoofdzakelijke voorwerpen zijn: wedloopen, kampgevechten der boksers, en hanegevechten.
In ieder Graafschap hebben jaarlijks wedloopen plaats. Zij duren drie dagen. Niets wordt met meer feestelijkheids behandeld. In de provincien is een wedloop eene merkwaardige gebeurtenis; dertig uren in het rond begeeft men zich derwaarts. De namen der paarden, welke den wedloop houden zullen, worden van den Clerk, die uit twee regters bestaat, welke jaarlijks op nieuw verkozen worden, opgeteekend. De prijzen bestaan in zilveren voorwerpen, welke door de Stewards, (zoo heeten de regters of keurmeesters) of door een lid van ket Parlement, wanneer zoodanig een in de nabijheid een eigendom bezit, worden overhandigd. Daarenboven bewerkftelligt men nog eene collecte onder de aanschouwers, ten voordeele van den overwinnaar, welke doorgaans niet onder de vijftig en niet boven de honderd guinjes bedraagt, en in den hoed van eenen kleinen Jokey wordt verzameld. De Jokeys, welke de paarden berijden, worden vooraf gewogen. Het onderscheid in gewigt tusschen de wedstrijders wordt met looden platen gelijk gemaakt, die men den genen toevoegt, die ligter zijn. Aan het einde der baan weegt men ze op nieuw, om zich te verzekeren, dat zij van den last, welken men hun gegeven heeft, niets weggeworpen hebben, hetgeen somtijds gebeurt. De beroemste wedloopen worden gehouden te Newmarket, werwaarts alle personen van aanzien uit Londen zich begeven, en geweldige weddenschappen aangaan.
Na de wedloopen is het aangenaamste schouwspel voor een' Engelschman het boksen. Een gemeene kerel, die gezonde nieren, eene duchtige vuist, een ijzeren gestel heeft, en daarmede eene neiging tot ledig- en herberg-loopen verbindt, is zeer goed tot bokser. Met dit oogmerk begeeft hij zich in eene der Akademien, welke men in Londen Sparringschool noemt; en hier leert hij in gezelschap van jonge Lords, onder eenen beroemden bokser, de edele kunst der zelfverdediging, gelijk zij het noemen. De eerste gevechten worden met handschoenen geleverd, die met wol bekleed, en vergeleken met die, welke vervolgens gebruikt worden, slechts spel zijn. Meent de leerling in de geheimen van het vuistgevecht ingewijd te zijn, zoo treedt hij, onder het schild zijns meesters, in de wereld; dat is, hij daagt de andere boksers uit. Hij zal altijd eene partij vinden. Er wordt terstond eene intee-
{==737==} {>>pagina-aanduiding<<}
kening geopend, men gaat weddenschappen aan, en tijd en plaats des tweekamps worden nader bepaald.
De dag is onverschillig, maar de keuze der plaats niet; want daar de policie last heeft, zich tegen de tweegevechten der boksers te verzetten, zoo geeft men dezelven noch in Londen, noch in deszelfs omtrek. Men verwijdert zich van twintig tot dertig uren van de-hoofdstad, en kiest, zoo het eenigzins mogelijk is, punten, waar de grenzen van drie of vier Graafschappen aan elkander stooten, opdat, zoo de overheid van een Graafschap hunnen tweestrijd mogt komen storen, men slechts eenige schreden te doen hebbe, om denzelven op een ander gebied terstond weer voort te zetten.
Is men op het slagveld gekomen, zoo begint men op volgende wijze. Men rigt een amphitheater op, met name Stage, hetwelk ongeveer zes voet hoogte heeft. Een hoek van dit tooneel wordt door de kampregters, Umpiras, uit de Veteranen der boksers, die invalide zijn, gekozen, ingenomen. Hunne functien zijn, te waken, dat alles in orde geschiede. Het overige des tooneels wordt den kampstrijders overgelaten, van welken ieder door een' Bottleholder, fleschdrager, begeleid wordt. Werkelijk hebben dezen ook flesschen met sterken brandewijn, en eene spongie, in de hand. In de pauzen van den strijd buigen zij eene knie ter aarde, opdat de andere den bokser, dien zij geleiden, ter zitplaats diene, ingevalle hij eenige rust behoeft. Na elken Round, dat is, wanneer de partijen aan malkander geweest zijn, en wederkeerig eenige duchtige vuistslagen toegebragt hebben, zetten zij zich op de knie huns Bottleholders, die hun eenige droppen bran, dewijn ingeeft, en met zijne spongie het bloed te stillen poogt, dat hun zeer dikwijls uit oogen, neus en mond stroomt. Deze rust mag niet langer dan eene minuut duren; die gene der kampvechters, welke eenen langeren tijd verstrijken liet, zou voor overwonnen verklaard worden. Dit, echter, gebeurt nooit, wanneer zij nog krachts genoeg hebben om zich overeinde te houden, en zij beginnen de Rounds van nieuws, tot een hunner halfdood onder de slagen zijns overwinnaars, die dikwijls in geenen beteren toestand is, ter neder zinkt.
Na den kampstrijd, welke nooit zonder gebrokene kaken, gebrokene armen en verlorene oogen afloopt, legt men de halfdoode boksers op draagbaren, bedekt ze met dekens, en

{==738==} {>>pagina-aanduiding<<}
laat ze in de naaste herberg brengen, waar men hun alle zorgvuldigheid bewijst, door de menschelijkheid gevorderd. Het bedragen der inteekening wordt den overwinnaar ter hand gesteld. Heeft de overwonnene moed getoond, dan verkrijgt hij van de genen, die op zijne hand gewed hebben, ook eene somme gelds. Er zijn boksers, die zoodanige meerderheid in kracht en behendigheid bezitten, dat zij hunne partij op het oogenblik onbekwaam tot den strijd maken; maar derzelver aantal is niet groot. Een bokser, die nooit overwonnen is, wordt een Champion genaamd. De Champion is thans crib, die den bijnaam van moedigen haan Gamechiken voert. Zijn laatste gevecht had hij tegen den Neger molgneux, insgelijks eenen beroemden bokser, die er voor bekend is, dat hij een' zijner bestrijders met eenen eenigen vuistslag gedood hebbe; maar hij moest voor den onvergelijkelijken crib het zeil strijken. De Jood levy geniet mede groot aanzien. Het Rendezvous der Londensche boksers, en der heeren, die hen willen laten kampen, is in eene kroeg, welke door eenen zekeren gregson, eenen ouden bokser, gehouden wordt, die alle zijne tweestrijden gelukkig overleefd, en zich met dezelven een klein vermogen heeft verworven.
Zulk een tweekamp wordt zelden voor minder dan vijstigduizend toeschouwers gehouden. Wanneer hij ten einde is, treden dikwijls nog tweestrijders met stokken op. De kampvechters, die men Singlestick noemt, mogen zich slechts van eenen stok bedienen. De gevolgen dezer kampvechten zijn even zoo moorddadig als die der boksers.
Vloeit de smaak, welken de Engelschen in hanegevechten vinden, ook uit geene edeler, voor derzelver karakter vereerender bron, zoo zijn dezelven toch daarin onschuldiger, dat geene menschen de offers behoeven te worden. Deze hanegevechten worden te Londen in eene Rotunde gegeven, welke Cockpit genoemd wordt. De hanen, welke het gevecht leveren, heeten Gamecocks. Deze soort komt uit Indië. Derzelver gevederte is prachtig. Om het hun gemakkelijker te maken, hunnen tegenpartijder te dooden, wapent men hunne sporen met scherp staal. Er zijn lieden, Cocksfeeders, hanevoerders, gehe en, welke in Gamecocks handel drijven. Zij gaan in de provincien van slot tot slot, en bieden ze den Lords aan. De Gamecocks hebben hunne Cham-
{==739==} {>>pagina-aanduiding<<}
pions zoo wel, als de boksers de hunnen; en men vindt er, die zeven tot acht hunner partijen, na elkander, doodden.
Bijaldien de Engelschman het tweegevecht met den degen evenzeer beminde als het boksen en den hanekamp, zou in hoogere standen desgelijks veel bloeds vergoten worden: dit, echter, is niet het geval. Duels zijn zeldzaam. En, vecht men al, zoo is het veelal met pistolen. Men ontmoet elkander in Hydepark of in Chalkfarm, eene soort van openlijken tuin, een uur van Londen gelegen. Hier werd Lord camelford, de vermaardste Duellist in de drie Koningrijken, door den Heer best gedood. Vóór het gevecht maakt men gemeenlijk zijn testament: gezegde Lord begeerde in Zwitserland begraven te zijn. Elk der partijen begeeft zich met eenen jongen naar de bestemde plaats; ook verzelt hen een Chirurgijn met al zijne instrumenten. Doorgaans vecht men te voet, op eenen asstand van twaalf schreden. Valt een der partijen, zoo moet de ander vlugten; door de Justitie betrapt, wordt hij dikwijls ten dood verwezen.
De voornaamste bewoners van het west end of the Town beschouwen hunne huizen in Londen slechts als een intrek. Zij besteden weinig om dezelven op te schikken. Hunne landhuizen zijn het, waarvoor zij de kostbaarste schilderijen, de schoonste huisgeraden, de rijkste gebronsten enz. koopen. Men moet hun hierin gelijk geven. In Londen zijn de grootste paleizen in de schoonste deelen der stad slechts groote huizen, zonder hoven of tuinen. Op het land, daarentegen, zijn de eenvoudigste huizen aardige kasteelen, die altijd midden in tuinen of heerlijke parken liggen. De kasteelen zijn van alles mogelijks zoo goed voorzien, dat men doorgaans naar geene markt behoeft te zenden, om levensmiddelen in te koopen. Men heeft hier eigene slagers, vogelhouders, bakkers, brouwers, en eenen Rentmeester, Bailiff, die de huishouding voor rekening des eigenaars bestiert. De overige bedienden bestaan uit eenen tuinman, eene kamenier, twee koks, en verscheidene lakkeijen en koetsiers, die men uit de stad medeneemt. De heeren verdrijven den tijd op het land meestal met jagtvermaken. Ook doen zij bijna dagelijks toeren en ridjes te paard met hunne vrouwen. Om de avonden te bekorten, maakt men muzijk of speelt onderling komedie. Van tijd tot tijd geeft men ook bals en maskeraden, tot welken het fashionable people twintig mijlen in het rond heenstroomt.

{==740==} {>>pagina-aanduiding<<}

De vrouwen hebben voor zich hier eene bezigheid gekozen, welke eenigzins zonderling is. Zij rigten melkerijen aan. Niets is rijker en eleganter dan hare koestallen, die gewoonlijk achtkant en in den Gottischen stijl gebouwd zijn. De gekleurde vensterglazen bevatten afbeeldsels van dorpen en herders. Van binnen blinken marmer en gebronst in de bevalligste vormen. Men ziet hier geen enkel vat anders dan van porselein. Hier geven de dames dikwijls ontbijt, dat zij eigenhandig hebben toebereid, en in het kostuum eener eenvoudige melkboerin bijwonen.
De Engelsche tuinen zijn door de nabootsingen aan andere plaatsen zoo verminkt en verdraaid, dat men ze in het algemeen voor niet zeer schoon houdt. Men dwaalt. Zij zijn gewoonlijk van verbazenden omvang. Bij derzelver inrigting volgt men de aanwijzingen der natuur, zonder haar tegen te werken. Men laat de boomen en bloemen, gelijk in de parken, door hutten afwisselen, die in den smaak van verschillende natien gebouwd zijn. Zij dienen altijd tot vereenigingspunten. Er zijn Engelsche tuinen, welke zeven tot acht uren omtreks hebben; zij worden met de uiterste zorgvuldigheid onderhouden. Een gedeelte is altijd in den Franschen smaak aangelegd. De keukentuin wordt niet verwaarloosd, doch is zoo ver mogelijk van het huis verwijderd. Daar er vele groenten zijn, die onder den vochtigen heme! van Engeland niet rijp worden, zoo heeft men zorgvuldig onderhoudene broeijerijen, wier aantal dikwijls tot vijf of zes loopt, en waarin druiven, ananassen enz. gekweekt worden. In Januarij ziet men op de tafels van Engelsche grooten niet zelden reeds erten, boonen, spersies enz., welke uit deze broeijerijen gehaald zijn. Men heeft mij een huis genoemd, welks tuinman zijnen heer, in de zeven of acht maanden, welken hij op het land doorbragt, dagelijks twee ananassen geleverd had.

Lucien Buonaparte.

Men heeft zich schrikkelijk geërgerd over de onverwacht wederkomst van lucien, en zijne gedaantewisseling van Republikein in Keizerlijke Hoogheid. Men heeft hem beschuldigd van gebrek aan karakter; terwijl hij alleen gebrek had aan geld. Sinds lange maakte deze Wijsgeer, in zijne afzon-
{==741==} {>>pagina-aanduiding<<}
dering, verzen en schulden. Zijne verzen waren tamelijk slecht, maar zijne schulden waren des te beter gemaakt; en, om deze te betalen, nam hij, zonder daarom van beginsels te verwisselen, toevlugt tot dat hulpmiddel, hetwelk de 20ste van Lentemaand zijner Familie beloofde. Naauwelijks was hij aangekomen, of hij begon daaraan te arbeiden. Ten bewijze diene de zonderlinge brief van den Minister der Finantien aan den Keizer, en het nog zonderlinger besluit, daarop genomen. ‘Sire!’ dus luidde de eerste: ‘Zijne Keizerlijke Hoogheid, de Prins lucien, verlangt de onverwijlde ontzegeling van onderscheidene gedeelten van het Koninklijk Paleis; alsmede, dat de meubelen, daarin vervat, zoo ook de wijnen, zich in de kelders bevindende, te zijner beschikkinge worden gesteld.’ - Zijne Majesteit gaf zijne toestemming, onder eene voorwaarde evenwel, welke ten blijk verstrekt, hoe dit groot Genie alles omvatte, en zelfs de minste bijzonderheden geenszins uit het oog verloor: ‘Onze Grootmaarschalk zal de helft der wijnen doen storten in de kelders des Keizers. In het Paleis van het Elyseum, den 20sten Mei 1815. Geteekend: Napoleon.’ - Deze order veroorzaakte een zeer levendig geschil. Prins lucien wilde er geene flesch van missen; en buonaparte begeerde volstrekt de helft. In de gesteldheid, waarin zijne Majesteit zich bevond, waren de kleine voordeeltjes gewis niet te versmaden; en alzoo had ten laatste de deeling werkelijk plaats.

Fragment, of laatste tooneel, van een tooneelspel; getiteld: Buonaparte, of de misbruikte troonafstand.

(Buonaparte, ou l'abus de l'Abdication, Piece Héroico-Romantico Bouffonne; Paris, 1815.)

buonaparte, een apotheker.

buonaparte. (Hij gaat eenige malen de kamer rond, diepe zuchten lozende, en zelfs eenige tranen stortende; vervolgens wendt hij zich schielijk naar den Apotheker:)


- B. 
Weet gij, waarom ik u heb doen roepen?



A. 
Verschoon mij, Sire!


{==742==} {>>pagina-aanduiding<<}



B. 
Luister! Ik wil, dat ge mij een middel aan de hand geeft, om schielijk te sterven.



A. 
Hoe! Uwe Majesteit wil zichzelven om 't leven brengen?



B. 
Wie zegt dit? ... Maar, ik zou mij kunnen bevinden in zoodanige omstandigheid, dat.... Men weet niet, wat er kan gebeuren. Is u niet het een of ander kruid bekend? ...



A. 
o Ja, Sire! De Geneeskunst heeft daartoe hulpmiddelen, zekerder werkende, dan die geschikt zijn om 's menschen leven te behouden.



B. 
Spreek op!



A. 
Vooreerst kan men gebruik maken van eene scheikundige bereiding, bestaande uit eene verbinding van salpeter, houtskool en zwavel. Men doet eene zekere hoeveelheid van dit mengsel in eene metalen buis; men perst het zamen met papier, vlas of hooi, en brengt daarmede in aanraking een vast ligchaam, b.v. een balletje van gegoten ijzer of lood. Vervolgens plaatst men zich voor de opening van voornoemde buis; en, ten einde de zaak haar volkomen beslag erlange, is het genoegzaam, door middel van een klein gaatje, met dat oogmerk in de buis gemaakt, uit gezegde mengsel een' kleinen lichtstraal, met eene geringe hoeveelheid warmtestof beladen, te doen voortkomen.



B. 
Ja, zoo! Ik weet, wat gij wilt zeggen: en sinds een dozijn jaren heeft men, door mijn toedoen, van dit geneesmiddel in Europa zeer veel gebruik gemaakt.



A. 
Juist, Sire; en met name dezer dagen bij Waterloo! Het is zelfs te verwonderen, dat het te dier plaatse geene werking op uwe Majesteit geoefend hebbe.



B. 
Laat mij u zeggen: ik droeg zorge mij op eenen afstand te houden, en mij althans niet te bevinden voor de opening van gezegde werktuigen. Noem mij iet anders: op zulk eene wijze zal ik nooit aan mijn einde komen.



A. 
Geeft uwe Majesteit misschien de voorkouze aan eenen dood, door middel van enkelvoudige ligchamen? De metalen, b.v.?



B. 
Laat hooren!



A. 
Men kan tot den zetel des levens eenig door het vuur zacht gemaakt en zaamverbonden ijzer, onder de gedaante van eene sabel, degen, ponjaard of dolk, doen doordringen....


{==743==} {>>pagina-aanduiding<<}



B. 
Zwijg, zwijg! Ik heb altijd een' schrik gehad voor zulk een' dood, en er mij steeds voor gewacht, zoo veel ik kon. Zie slechts het harnas, dat ik, alleen tot dat einde, sedert jaren draag over mijn gansche lijf, hoe zeer het mij andew ook tot last verstrekt.



A 
De vergiften....



B. 
Maar welke? Allen veroorzaken zij smarten.



A. 
Daar is het Opium; maar deszelfs gebruik heeft zijne zwarigheden....



B. 
Zijn er geene andere?



A. 
Men zegt, dat stierenbloed -



B. 
(Met afkeer:) Weg daarmede!



A. 
Ondertusschen stierf themistocles op die manier, en uwe Majesteit geleek dien grooten man voor 't minst in één opzigt... Maar, uwe Majesteit houdt misschien meer van menschenbloed?...



B. 
Ongetwijfeld; maar dat doodt niet; anders toch ware ik reeds lang een lijk geweest.



A. 
Behaagt u het levenseinde door middel van waterstof-, zuurstof- en stikstof-lucht, onderling verbonden?



B. 
Hoe gaat dat toe?



A. 
Het schort de werking der longen op, en maakt op eene korte en bondige wijze een einde aan het bestaan.



B. 
En hoe gebruikt men zulks?



A. 
Door zich een' steen om den hals te doen, en zich in de rivier te werpen.



B. 
Dat heet immers, zich verdrinken?



A. 
Ten naastenbij.



B. 
Wel, waarom noemt gij de dingen niet bij hunnen naam?



A. 
Verschooning, uwe Majesteit! Wij Apothekers vermommen altijd de geneesmiddelen een weinig; en, niet ongelijk aan ervaren Staatkundigen, verzilveren wij de pil, om den weerzin der patienten tegen het slikken derzelve te voorkomen.



B. 
En is dat nu alles, wat uwe kunst mij heeft aan te bieden?



A. 
Men kan desgelijks de Natuurkunde raadplegen; zij heeft zoo vele hulpmiddelen!



B. 
Het eenvoudigste?



A. 
Het eenvoudigste zou zijn, uwe Majesteit te onderwerpen aan de wet der zwaartekracht en van het gewigt der ligchamen: dit schijnt nagenoeg onfeilbaar.


{==744==} {>>pagina-aanduiding<<}



B 
Ter zake dan: waarin bestaat zulks? Maar zonder vermomming of verzilvering.



A. 
Wel dan, Sire, zoo als ik het begrijp, bestaat het daarin, uzelven het venster uit te werpen.



B. 
Schaam u! Nimmer zal ik tot zoodanig middel de toevlugt nemen. Een Keizer, die zichzelven ten venster uitwerpt.... Welk een denkbeeld!



A. 
(Haastig:) Uwe Majesteit zou zich dien dienst ook door een' ander' kunnen laten bewijzen. Maar enfin, Sire, gij wilt u noch voor den kop schieten, noch u doorsteken, noch u vergistigen, noch u verdrinken, noch u het venster uitwerpen..... Ik weet niet, wat ik verder zeggen zal.... Aha! Domoor, die ik ben! Nu weet ik, wat u lijkt.



B. 
En dat is?



A. 
Hoe is 't mogelijk, dat ik daaraan niet eerder heb gedacht! - Uwe Majesteit hange zich op, of late zich ophangen! Dit is voor u het beste, en wel inzonderheid voor ons. - - -


Fransch vernuft.

‘Wat willen wij meer?’ zeggen onze (de Parijsche) Woekeraars en Vernuftelingen: ‘voor een Napoleon heeft men ons een Louis gegeven. De zuivere winst is alzoo onbetwistbaar 20 pro cent!’




Afscheidsgroet aan mijnen broeder, bij zijne reize naar de West-Indiën.


Arme zwerver op deze aard' 
Broeder! mij zoo lief en waard, 
Schoon we uw bijzijn schaars genieten, 
Zie deez' traan mijn oog ontschieten, 
Zie, hoe mij de smart doorgrieft, 
Broeder! dien mijn hart zoo lieft! 
 
't Is geen traan, uit moedloosheid, 
Om vervlogen heil geschreid. 

{==745==} {>>pagina-aanduiding<<}

't Is geen smart van vroeger dagen, 
Die mijn' boezem thans doet jagen. 
Neen; reeds opent mij 't verschiet 
Nieuwe bronnen van verdriet. 
 
In dit plegtig afscheidsuur 
Kampt de rede met natuur, 
En - zij wijkt voor zusterliefde. 
Broeder! welk een lot me ooit griefde, 
Deze scheiding, dit vaarwel 
Schokt mijn hart niet minder fel. 
 
Ach! deez' huisselijke kring, 
Die u vaak zoo blijde ontving, 
Zal voortaan geheel u missen, 
Angstig naar uw welzijn gissen, 
Hopen, vreezen, en, misschien, 
Spade of nooit u wederzien! 
 
Waarom toch 't geluk gezocht 
Op een' overzeeschen togt? 
Zult gij 't daar en zeker vinden? 
Schoon gij golven tart en winden, 
Schoon ge uw dierbaar leven waagt, 
Is 't onfeilbaar dat gij slaagt? 
 
Wik dat alles, eer gij gaat; 
Denk aan 't geen gij achterlaat: 
Ouders, reeds zoo hoog in jaren; 
Zusters, vroeg in smart ervaren; 
Maagschap, vrienden, vaderland! 
Waar hervindt gij zulk een' band? 
 
Dan... waar voert de smart mij been? 
Om uw ziel te kwellen? neen! 
'k Wil veeleer geen' zucht meer slaken, 
Dan u 't afscheid bitter maken. 
Ga - en neem mijn zusterbeê 
Op uw' verren reistogt meê! 
 
Voert de stroom u van de kust, 
Waar uw laatste voetstap rust; 

{==746==} {>>pagina-aanduiding<<}

Wentelt ge op den rug der baren, 
Pas de veil'ge reê ontvaren, 
Turende op het ruim verschiet, 
Dat de wijde plas u biedt: 
 
Broeder! blik dan nog eens heen 
Naar de kust, die pas verdween. 
Denk, wat wij daar van u hopen; 
Laat het u tot braafheid nopen; 
Denk: niets streelt hun harte meer, 
Dan dat ik slechts deugdzaam keer'. 
 
Reis dan voort, en reis met God. 
Denk aan Hem en zijn gebod. 
Onder 't moeilijkst pligtbetrachten, 
Hebt ge er zegen op te wachten. 
Godsdienst, deugd en eer en pligt 
Maken elke taak zoo ligt. 
 
Treft u onspoed op den weg, 
Paar dan moed aan overleg. 
Wees niet roekloos in gevaren. 
God-alleen kan u bewaren. 
Menschen-wijsheid, moed en kracht 
Wijken steeds voor zijne magt. 
 
Steven zoo gelukkig voort 
Naar het land dat u bekoort, 
Waar gij vruchten hoopt te gâren 
Voor 't genot van rijper jaren; 
Waar misschien Gods vaderhand 
U verheft tot hooger stand. 
 
En, wordt ééns uw wensch vervuld, 
Na een lang gerekt geduld; 
Naakt gij reeds die verre kusten, 
Waar eerlang uw voet zal rusten; 
Drukt gij reeds den groenen boord 
Van het vreemd bestemmingsoord: 
 
Lieve broeder! regel dan 
Uw toekomstig levensplan 

{==747==} {>>pagina-aanduiding<<}

Met verstand en wijze reden; 
Volg, zoo veel gij kunt, de zeden 
Van den vaderlandschen grond. 
Leef steeds matig en gezond. 
 
Streef uw nieuwe loopbaan in, 
Hopende op een zoet gewin. 
Moge uw vlijt daar schatten gâren! 
Maar, 't zal grooter vreugde ons baren, 
Keert gij, rijk aan goud of eer, 
Rijker nog aan deugden weêr. 
 
Broeder! mij zoo lief en waard, 
Al den voorspoed van deze aard' 
Zoude ik willig overgeven, 
Bleeft gij slechts gespaard in 't leven. 
Al, wat aardsch geluk kan biên, 
Smaak ik bij het wederzien! 
 
Nov. 1815. 
A.F. 


Bij de aankondiging der vertooning van het Hoogduitsche melodrama, het spook getiteld, op Amstels schouwtooneel.


't Was, Hemel! 't was dan niet genoeg, 
Dat vuig Gedierte (*) 't Koor verjoeg, 
Dat de Amstelstad tot roem mogt strekken? 
Moet (groote Goden, weer dit kruis!) 
Nog ander spokend Nachtgespuis 
Apollo's Outer meê bevlekken? 
Straft, Goden! straft den euvelmoed! 
Laat, laat het zoo verschriklijk spoken, 
Dat de eedle Kunst eens zij gewroken, 
En 't Dierenrijk zijn schennis boet'! 
Zoo doe, gelijk aan dondervlagen, 
Die 't zwerk van vuile dampen vagen, 
Een heir van Spoken 't licht weêr dagen, 
Dat Midas kroost thans kwijnen doet! 
IJ. 



{==748==} {>>pagina-aanduiding<<}

Op de gesneuvelden in den jongsten, beslissenden veldslag.


Laat hier sluim'ren, die hier vielen, - 
Vielen in den heil'gen strijd! 
Hebben zij niet reeds den bodem 
Door hun heldenbloed gewijd? 
Dekke slechts een zerk hun graven! 
Waartoe woord- en marmer-pracht? 
De Eerzuil zij ons hart bevolen; 
't Opschrift aan het Nageslacht! 
 
IJ. 

Vrij naar het Hoogd.

Muzijk.

Gelijk het doorgaans gaat, wanneer men het waagt eenig onderwerp in openbaren geschrifte te behandelen, zoo hebben ook onze tot hiertoe in het midden gebragte muzikale aanmerkingen aan sommigen genoegen gegeven, doch zijn ook door anderen gelaakt; en wel inzonderheid die, welke het, den 29 October 1. 1. gegeven Concert in Harmonica betreffen. Onder andere zegt men: ‘Dergelijke beoordeelingen zijn ontmoedigend of afschrikkend voor de liefhebbers;’ en: ‘men behoorde nimmer namen te noemen,’ enz. Wij, echter, meenen dit voorgeven noch te kunnen noch te mogen toestemmen. De bescheidene manier, (wij durven dit gerustelijk van onszelven zeggen) waarop wij onze beoordeeling over het, naar ons inzien, wezenlijk gebrekkige in de uitvoering van eenige weinigen hebben voorgedragen, moest toch alle vrees voor personele beleediging of berisping, zoo dezelve al bevorens mogt bestaan hebben, reeds hebben doen verdwijnen; te meer, daar onze aanmerkingen geen publiek gegeven Concert betroffen, en dus ons doel, gelijk altijd, hier wel inzonderheid was, om, door inlichtingen en wenken, zoo al niet leerzaam, ten minste behulpzaam te zijn ter bevordering en volmaking der onschatbare Toonkunst. Zoo lang men

{==749==} {>>pagina-aanduiding<<}
niet openlijk als 't ware ten toon gesteld wordt, moeten, onzes inziens, dergelijke wenken den echten Liefhebber eer aanmoedigen dan ontmoedigen, en de vermelding, bij name, van verdienstelijke mannen moet allezins bevorderlijk zijn tot aanvuring dier edele eerzucht en naijver, welke voor de beoefening der kunsten niet dan voordeelig zijn kan; terwijl de bescheidene aanwijzing van in het oog loopende gebreken voor de kunst zelve niet dan gunstige gevolgen kan te weeg brengen. Wij zouden, ten aanzien van het noemen van namen, ons hier nog kunnen beroepen op de meergenoemde Zeitung, waarin desgelijks personen genoemd en beoordeeld, doch daarentegen andere zeer verdienstelijke schandelijk verzwegen worden. Wie dan zou ons het regt kunnen betwisten, om van onze eigene, inzonderheid van verdienstelijke Meesters en Liefhebbers, (en onder dezen niet weinigen, waarop wij ons met regt mogen verheffen) bij name te spreken? En op deze gronden schromen wij dus geenszins, rustig voort te gaan met het goede te vereeren, waar en bij wien wij het meenen aan te treffen, doch tevens het gebrekkige niet te verzwijgen; zonder echter immer hatelijk of beleedigend voor Meesters, en veel minder nog voor Liefhebbers, te worden. Terwijl wij overigens gaarne aan elkeen' vrijlaten, om zich al dan niet met onze gevoelens of gemaakte aanmerkingen te vereenigen.

Iets over Baillot.

Wanneer men bij het Conservatoire te Parijs over het algemeen zoo gelukkig geweest is in de keuze der Meesters, als de Heer baillot ons doet vermoeden, en men grond heeft te vooronderstellen; dan gewis is het niet te verwonderen, wanneer men hoort, dat men het aldaar in het werktuigelijke der kunst zoo verre heeft gebragt. Het is ons voorgekomen, dat baillot in den volsten zin Virtuoos is. De beschuldiging, dat hij met weinig gevoel speelde, of wel, dat men bij zijn spel niets gevoeld had, gelooven wij, dat wel meest aan zijne compositie moet worden toegeschreven. Want wij hebben hem, met zeer veel smaak en juiste voordragt, (hetwelk immers het gevoel moet treffen) onderscheidene passages hooren uitvoeren. Het kwam ons echter voor, dat zijn Concerto, hetwelk bij anderzins meesterlijk voor-
{==750==} {>>pagina-aanduiding<<}
droeg, meer naar eene caprice, naar tot één stuk verzamelde exercitien, dan naar een eigenlijk regelmatig opgesteld Concert geleek; waarom dan ook vermoedelijk zijne Variatien meer bevielen, als zijnde daarin het fragmentarische der passagien minder in het oog loopend en meer gepast. Bovendien was zijne compositie hier bijna geheel niet gehoord, dewijl datgene, wat er van gehoord was, niet zeer algemeen had bevallen. Welligt, echter, haperde dit aan de vermogens om zulks behoorlijk uit te voeren, en het dus in de vereischte, door den Componist gedachte en gewilde, manier voor te dragen. Leibnitz beweert: ‘dat elk mensch zijne hem alleen eigene bewerktuiging heeft, en geen van hen den anderen volkomen gelijkt.’ - ‘Hieruit volgt ongetwijfeld,’ zegt turk, ‘dat ook ieder zijne hem alleen eigene voordragt, of zijne eigene manier van spelen, hebben moet.’ Verder vinden wij bij turk, dat de ondervinding zulks ook
wezenlijk bewaarheidt, doordien men uiterst zeldzaam, of misschien wel nooit, een eenigzins lang muzijkstuk, door verscheidene personen, doorgaande volkomen gelijk hoort voordragen. Dit zelfde, dunkt ons, kan ook op het aanhooren van muzijk toegepast worden; en vandaar, dat bij sommigen de smaak en het gevoel gestreeld en opgewekt worden door hetzelfde muzijkstuk, dat anderen koud en onverschillig laat. Zonder ons te vermeten, om tusschen bohrer en baillot uitspraak te doen, moeten wij echter openhartig bekennen, dat de eerste, over het geheel, ons gevoel meer trof; waartoe ook de compositie, en de indruk van het zamenspelen dier beide Broeders, voorzeker veel zal hebben bijgedragen: terwijl de Heer baillot ons meer verbaasde door zijne nette en juiste uitvoering van uitnemend zware passages. Met leedwezen, echter, hebben wij vernomen, dat men reeds getracht of liever gewild heeft, dien Virtuoos in het spel te kopiéren, en dus niet beseft, dat zulk een luimig spel alleen aan zulk eenen Meester en geenszins aan ieder' anderen vrijstaat, veel min aan dezulken, wien baillot eerst Scala's zuiver zou leeren spelen. Men veroorlove ons dezen wenk over het ongerijmde eener overdrevene zucht tot navolging.
Nog hoorden wij, op het eerste Concert van baillot, iets, dat ons meermalen zeer hinderde. Bij eene solo in het ritournel eener door Mlle dangeville gezongene aria, (welke solo het thema der aria bevatte) werd dit thema door

{==751==} {>>pagina-aanduiding<<}
den speler reeds gevarieerd, ofschoon men het nog niet eenvoudig had hooren voordragen. Wanneer een thema reeds zoo gekunsteld (om niet te zeggen verminkt) voor den dag komt, wat moet daaruit volgen? Immers dit; dat men eene variatie vóór het thema, en niet een thema met variatien hoort.
Eindelijk kan men zoo iets geene voordragt, (voordragt van smaak, zullen wij niet zeggen: elk heeft den zijnen!) maar geene voordragt in 't geheel noemen, waarbij noten van gelijke waarde als ongelijk worden voor den dag gebragt, en de gelijken wederom als door rustingen vaneengescheiden, soms ook als op de helft verkort, gespeeld worden. Men behoorde ook in te zien, dat die willekeurige agrementen of versieringen, dat verbuigen tot triolen en sextolen, alsmede het zakken van meestal een sexte aan het einde van eene solo, of wel even vóór eenen triller, gebrek verraadt aan door deskundigen voorgeschrevene, hoogstnoodige kennis, inzonderheid van de generaal-bas. Deze kennis wordt tot eene goede voordragt vereischt; kunnende, zonder dezelve, onderscheidene regels, rakende de versieringen, de vereischte sterkte en zwakte bij con- of dissonérende accoorden, het accentuéren van zekere toonen, enz. niet worden in acht genomen. Deze aanmerking, hoezeer de solo-spelers in 't algemeen betreffende, velen van welken zulks naäpen, geldt echter inzonderheid de Meesters, als van wien men deze kennis te regt mag vorderen.
Wenschelijk ware het ook, dat de anders zoo verdienstelijke dangeville over het geheel wat spaarzamer was in hare onophoudelijke loopjes (zij vergeve ons deze uitdrukking) en dikwerf kwalijk gekozene sieraden. Niet onwaarschijnlijk is hiervan ook al eene verkeerd begrepene navolging de oorzaak. Want zou het hooren van eerste talenten, als voor den zang nu laatst de voortreffelijke catalani, niet in zekere opzigten nadeelig kunnen zijn, door dat iemand, aan zichzelve overgelaten, geene behoorlijke keus weet te doen in het kopiéren, en dus die wijzigingen niet in het oog houdt, waarvan de uitmuntende voorganger of voorgangster zoo gepast weet gebruik te maken?
Dat het, eindelijk, op een Orkest hoogst noodig is, den Directeur bestendig in het oog te houden, mogen wij, onzes inziens, wel als overtuigend vaststellen; ofschoon de Paukenist, op bovengemeld Concert, juist het tegendeel deed, en met zijn' rug naar den Directeur gekeerd stond, waaraan ook

{==752==} {>>pagina-aanduiding<<}
denkelijk de somtijds onjuiste slagen waren toe te schrijven. Deze misslag is zoo algemeen, dat daaraan gewis het onjuiste in de uitvoering, voornamelijk bij accompagnementen, ten deele is toe te schrijven.
Naar de geestdrift te oordeelen, welke het spel van baillot, bij zijn eerste Concert, scheen te weeg gebragt te hebben, hadden wij op het tweede van dezen uitmuntenden Violist een talrijker auditorium verwacht. Wij gelooven, dat de karigheid van velen, om meer dan eens, bij denzelsden Kunstenaar, een door hem gegeven Coneert bij te wonen, vooral is toe te schrijven aan de menigvuldige Concerten en Benesices, welke door onze ingezetene Meesters gegeven worden. Verre zij het van ons, eenige wangunst te koesteren omtrent vele verdienstelijke mannen, die, het zij jaarlijks, het zij nu en dan, door het geven van Concert, hunne talenten ten toon spreiden, en daardoor eenige billijke vergelding beoogen! Doch het blijft veelal bij dezen niet; en wij moeten, helaas! ontkennen, hetgeen wel eens, in de Musikalische Zeitung, aangaande deze Stad, is gezegd geworden, dat alleen de voornaamste Virtuosen er Concert geven. Want wij meenen te mogen beweren, dat niet altoos de overtuiging, van zich als Virtuoos te kunnen voordoen, maar veeleer behoefte, of althans het vooruitzigt op eenige buitengewone winstbehaling, (eene meer voldoende satisfactie, dan die in handgeklap bestaat, voor al de, aan de onderscheidene muzijk-liefhebbers, bij vastgestelde Concerten verschafte, aangenaname oogenblikken) de éénige drijsveêr is tot het geven van een Concert of Benefice; zoodat een ieder vermeent Concert te mogen geven, die slechts een matig auditorium bijeen weet te zamelen, - om niet te zeggen, te bedelen: want waarlijk, de manier, waarop men nu en dan de Concert-lootjes poogt aan den man te krijgen, verdient geen' veel beteren naam. Vanhier, dat velen, in het gewone saizoen der Concerten, menige plaats van uitspanning ontwijken, om zulke lastige kwelgeesten en wervers te ontduiken. Terwijl er bovendien eenigen zijn, die zich niet ontzien, om bij hen, die voor liefhebbers bekend staan, een zeker
aantal biljetten, bij wijze van geforceerde heffing, aan huis te zenden; waardoor zij zich dus veeltijds aan afwijzing of terugzending derzelven blootstellen. Wat men ook tegen deze afwijzingen, of de gedragingen der liefhebbers omtrent Concert-gevende Meesters, poge in te brengen, dit is zeker, dat al zeer dikwers de vraag moet opkomen: ‘wat zal ik op dit Concert weder hooren?’ en dat het antwoord doorgaans zijn moet: ‘het reeds gehoorde, en hiervan veel, minder goed uitgevoerd, dan ik het elders hoorde.’ Wenschelijk ware het dus, dat, bij zulke herhaalde en veelal niet onbillijke afwijzingen, het eergevoel bij zulke Concertgevers eindelijk eens ontwaakte, om zich hieraan niet meer bloot te stellen.
Dat nu dit vele Concert-geven, voor vreemde talenten, die zich te dezer Stede doen hooren, niet dan nadeelig kan zijn, en wij dus van het hooren veler verdienstvolle Kunstenaars verstoken blijven, zal men ligtelijk inzien.


(*) Frederik II gaf hem, waarschijnlijk in eene kwade luim, dit afscheid in deze woorden: ‘De Ritmeester von blücher is van zijnen dienst ontslagen; hij kan naar den Duivel loopen.’

(*) Wij meenen hier eene, zoo ons voorftaat, vrij letterlijke overeenkomst te vinden met eenen schoonen Lierzang van schenk, getiteld: Gods Grootheid; welk stukje, hoe bekend ook, wij echter thans niet bepaalder weten aan te wijzen.

(*) Het verwondert ons eenigzins, dat de Prof., bij de verbazende naauwkeurigheid, waarmede hij de geringste bijzonderheden van dit Feest vermeldt, en den ophef, dien hij maakt van het Kinderseest, vergeet te zeggen, dat het Gedenkstuk, hetwelk de Studenten te dezer heugelijke gelegenheid hebben laten vervaardigen, eenen Penning verbeeldt, als zijnde van papier, met het omschrift: Dummodo Monumentum adsit.

(*) Zie onze Letteroeff. voor 1814. bl. 233.

(*) Toestand van Nederland, Iste D. bl. 118.

(*) Dus drukt zich de beroemde heeren uit, in zijn Handbuch der Geschichte des Europ. Staatensystems, s. 221.

(*) ‘De schors te drukken;’ ook: ‘den Korsikaan te dringen.’

(*) Dit verslag (zoo deze herinnering noodig zij) werd vóór de jongste gebenrtenissen vervoardigd.

(*) Zie Letteroeff. voor 1814. No. XII. bl. 510.

(*) Letteroeff. voor Januarij 1815. Boekbesch. bladz. 24 en volgg.

(*) Dit werd geschreven in November 1812.

(*) Vaderl. Letteroeff. voor Febr. 1815. Boekbesch. bl. 76 en 77.

(*) Maria van Lalain, het Vaderlandsche Treurspel van den verdienstelijken nomsz, was het stuk, dat zij tot haar afscheid had gekozen.

(*) Zie Recensent, No. IV.

(*) Zie Recensent, No. V.

(*) Hoe vloeijende en los doorgaans de verzen zijn, eene enkele reis stooteden wij op eenen harden
regel, en vonden wij de ineensmelting van klinkletters nu eens verzuimd, tegen de wetten det kunst, dan weder eenen kwalijk geplaatsten toonval. Ook moeten wij de Dichteres, bij de uitgave dezet eerstelingen, of proeven, herinneren aan de rijmklanken leven en gegeven, herhaald in hetzelfde couplet op bl. 62, en aan dien van het woord waard, eveneens rijmende op wàard, bl. 40; te meer af te keuren, omdat aldaar, in beide volzinnen, waardig, niet waard, dat is dierbaar, vereischt werd. Deze aanteekeningen veroorloven wij ons, niet uit lust tot vitterij, maar ter onderrigting, en om te voldingen, gelijk wij ons daarvan overtuigd houden, dat men aan het vaderlandsch publiek het eigen werk eener Dienstbode waarlijk geleverd heeft.

(*) Het Genootschap verlangde een beknopt onderzoek der stellingen, voorkomende in het voor weinige jaren uitgegeven werk van wijlen den Hoogleeraar j.a. eberhard, getiteld: Der Geist des Urchristenthums, en vooral, of meer bepaaldelijk, eene bondige wederlegging van het hoofdzakelijk in het 3de of laatste Deel diens werks beweerde: alsof de oorspronkelijke en zuivere leere des Christendoms niet dan uit eene vereeniging van het Oostersch gevoel met het Westersch of Grieksch verstand of denkvermogen (sinn) zoude ontstaan zijn; en dus, volgens een natuurlijk beloop van zaken, bij eene trapswijze beschaving der beide werelddeelen, van louter menschelijke afkomst waren, als voornamelijk ontleend zijnde uit de begrippen der Joodsch - Alexandrijnsche Geleerden, zoo wel de voorname of hoofdleeringen des Evangelies, nopens den Persoon, de waardigheid en het karakter van haren Stichter, als al het wonderbare en regtstreeks Goddelijke, waarmede de eerste verkondiging van hetzelve, volgens de verhalen der gewijde Schriften van het N.V., vergezeld ging, in geenen eigenlijken, maar enkel Allegorischen, zin opgevat, en inzonderheid het laatste, alles namelijk wat de verhalen der Wonderwerken betreft, slechts als dichterlijke bijsieraden, aan den stijl der Geschiedschrijveren van dien tijd eigen, en overeenkomstig den toenmaligen heerschenden smaak, beschouwd zoudt moeten worden.

(*) Psalm CXVIII: 15.

(*) Letteroeff. 1805, bl. 49. 1806, bl. 7. 1807, bl. 637, en 1810, bl. 402.

(*) Wij gelooven, in elke taal; of het moest dan misschien in de Hebreeuwsche zijn, waarin dezelfde man ons, bij eene voorgaande gelegenheid, berigtte, zoo verre te zijn, dat hij al derzelver conjugatiën en declinatiën was door geweest!....

(*) Hetzelve is bovendien, gelijk dat van den Echt, te vinden in ons Mengelwerk.

(*) Wreede Achilles? Homerus heeft: δῖος Ἀχιλλεὺς, de goddelijke of voortreffelijke Achilles.

(*) Liever lazen wij hier: doorrent.

(*) Men zie deswege de belangrijke waarneming in ons Mengelwerk voor 1814. bl. 527 en 581.

(*) Bij vergissing werd de aankondiging des IVden Deels vóór die van het IIIde geplaatst.

(*) Het zal te bezien staan, of de verstandige, kalme aard van ons Volk zich door deze nieuwe Spooktheorie zal laten wegslepen. De Hemel beware ons voor gevolgen, zoo als in Duitschland en Zwitserland, waar men, volgens het Bazelsche Ministerie, te voren geen duizendste gedeelte zooveel van geestverschijningen sprak, als sedert. En waartoe in allen gevalle dit boek vertaald? Zoo het eene boekverkoopers speculatie ware, zouden Vertaler en Uitgever zich de schromelijke gevolgen te wijten hebben, die het bij den gemeenen man kan hebben. Maar de Vertaler (dien wij niet kennen) schijnt ter goeder trouwe te handelen, daar hij zelfs denkt, dat de edele Maatschappij tot Nut van 't Algemeen haar Betoog over Waarzeggerijen, Tooverijen en Spokerijen, anders zou hebben ingerigt, indien zij jung's werk gekend had!!! ô Sancta simplicitas!

(*) De verlichting, zegt hij bl. 20, 21, 22, snelt het eeuwig verderf te gemoet, NB. als een zeer natuurlijk gevolg van het stelsel der beste wereld.

(*) Wordende dit kennen, ook door den Heere Jezus zelven, in zulk eenen ruimen zin genomen: Joh. XVII:3, alwaar met hetzelve het eeuwige leven wordt verbonden, en de Christenen vermaand, daarin op te wassen, 2 Petr. III:18a. Zie ook Jez. LIII:11. Om nu geene andere voorbeelden meer op te noemen.

(†) In die zelfde beteekenis komt dit woord ‘eenigzins’ ook, onder andere, voor, 2 Kor. XII:20.

(§) De verwisseling van den tweeden in den zesden naamval is hier niet onverschillig.

(*) In tegenstelling van kinderen in het Christendom. Zie deze onderscheiding, onder andere, Hebr. V:12-14.

(*) De gissing van den Weleerw. van slogteren wordt door Prof. abresch dus opgegeven: ὁ λόγος τῆς ἀδικίας ὕλη. Zou evenwel dit ὕλη hier wel op zijne plaats staan? De vertaling ten minste: sic et lingua flammae similis est, quae inania, quaeris et iniusta effutiens, caet. schijnt dit te wederspreken.

Bij de vermelding van deze vertaling, vraag ik hier vrijmoedig, hoewel bescheiden: of niet ὁ λόγος hier, zoo als men het noemt, per μετονυμίαν effecti opgevat, regt geeft, om ook op dezelfde wijze ὁ κόσμος τῆς ἀδικίας te verklaren? hetwelk, volgens de eigenlijke beteekenis des woords, alsdan dezen zin oplevert: scelera quaeris et impie facta ornans; ea omnia recti quadam specie induens. Het komt mij zoo voor, maar mogelijk bedrieg ik mij, dat zelfs deze verklaring van ὁ κόσμος τῆς ἀδικίας meerdere gepastheid en grootere kracht heeft, dan de bovengenoemde vertaling, en dat zij daardoor niet onduidelijk de verandering in ὁ λόλος τῆς ἀδικίας afkeurt.

(*) Confr. quae hanc in rem facientia scripsit p. abresch, v. cl. l.l. p. 92, 93.

(†) Niet, dat ik, met de omhelzing van schleusner's gevoelen, van meening ben, dat het woord κόσμος deze be-bepaalde beteekenis ergens hebbe; want, zoo als stronck juist aanmerkt, id unum videtur observandum, eundem vocis Graecae κόσμος usum esse et rationem in N.T. ac Latini mundus est, nostrique wereld, ex adiunctis scilicet, et orationis serie in quocunque sermone unice discendam ac definiendam. Spec. Hermen. Theol. De doctr. et dictione Johannis Apostoli, caet. pag. 149, fin.

(*) Er werden vijftigduizend exemplaren van uitgedeeld.

(*) Zie f. bosscha, Geschledenis der Nederlandsche Omwenteling, Deel I. bl. 106 tot 108.

(*) De Redacteur bedankt den geëerden Zender voor de mededeeling van dit belangrijk Stuk; vertrouwende, dat hetzelve het Algemeen niet min, dan hemzelven, welkom zal zijn.

(*) Vid. n. paradijs Orat. de Euthannsia Naturali passim,

(*) Zie j.p. suszmilch, de Goddelijke orde, heerschende in de verand. van het mensch. geslacht, Hoofdst. XX.

(*) Misschien komt hier ook wel slordig eigenbelang bij, om van de opvoeding der dochters bevrijd te zijn.

(†) Verachtelijk volk, noemt de Heer haafner die ongelukkigen. Waarom? omdat zij door de bedorvene, hoogmoedige Brahminen en Radschpoeten veracht worden. Hoe strookt zulks met de menschenliefde van dien Schrijver?

(*) Het overige van den ons toegezonden Brief, waaruit wij deze bijzonderheid hebben ontleend, achten wij ten volle beantwoord door den reeds geplaatsten Bries; zie No. I. Meng. bl. 15.

(*) Zoo ventte onlangs, heel destig, le Sieur durosne, Distillateur rue Aubry-le-Bouchar, No. 34, een nieuw uitgevonden Liqueut uit, door hem gedoopt: Le petit-lait d'Henri IV. (Hui van Hendrik den IV!)

(*) De Redactie voegt hare stem bij die des geachten Schrijvers, en biedt haar werk gereedelijk ter mededeeling aan.

(*) Deze zooderlinge Aneedote wordt door den Graaf D.... verteld, et. is. schood weinig bekend, daarom niet minder echt.

(*) Bilderdijk, Zickte der Geleerden, 5de Zang.

‘ô Breinbetoovrend zoet! zoo soms een kleene sprank 
Van dichtvuur opwelt uit mijn tonder, 'k wijt ze u dank. 
 
Maar volgt mijn zwakheid niet.... 
Wijst, wijst den gifdrank af, gereikt in gouden schalen.’ 


(*) Voorgelezen in de Rotterdamsche Afdeeling der Maatschappij Tot Nut van 't Algemeen, den 19 Januarij 1814. Wij hebben de Inleiding en een deel der Narede, als bepaaldelijk voor den tijd der heilrijke Omwentelinge berekend, zlhier weggelaten.

(*) Wij laten deze en andere uitdrukkingen, enz. natuurlijk voor rekening des Franschen Schrijvers.

(*) Deze benoeming blijkt elders op eene verkeerde vooronderstelling te berusten.

(*) Wij laten dit voor rekening van den Franschman, wien, als Iid der groote Natie, steeds zijn geheel eigen begrip van grootheid bijblijf.

(*) In het eerste gedeelte der Verhandelinge.

(†) Deze waren de vier Schilderijen van troostwijk op deze Tentoonstelling.

(*) De zinspreuk is: Arte et Amicitia.

(*) Op het Kerkhof aan de Diemer-brug.

(1) Diss. Med. Viln. Ao. 1811. 8.

(2) Plinii Histor. Nat. Lib. VI. C. 30.

(3) Hist. anat. rar. Cent. II. hist. XXII. T.I. p. 208.

(4) Med. Observ. 1742.

(5) Handb. der pathol. Anatom. B. II. S. 136.

(6) Miscell. nat. cur. Dec. I. obs. 137.

(7) J. p. frank, Epit. de cur. hom. morb. Vol. II. Cap. de Glossitide.

(8) Mem. of the Medic. Soc. of London, L. I.

(9) Büttner, Wahrn. eines an der Zunge seit vier und zwanzig Jahren aus dem Munde hervorgehangenen Fleischgewächses von 8 und loth. Königsb. 1770.

(10) Richter, Anfangsgr. d. Wundarzn. B. IV. § 60. S. 38.

(11) Louis, Mem. de l'Acad. d. Chir. T.V.N. 15.

(12) De sed. et caus. morb. Epist. LXVIII. § 10.

(13) Leurs in Saml. ausl. Abh. f. pr. Aertzte, B. XVIII. S. 233.

(14) Richter, a.p.S. 32.

(15) Scheuchzer, fliegender Zungenkrebs, eine Viehseuche, welche 1732 die Eidgenoss. Lande ergriffen. Zürich 1732. M. paulet, Recherches histor. et phys. sur les malad. epizoot. à Paris 1775. A. p. 102. 113. 163. 244. Paul adami, Untersuchung und Gesch. der Viehseuche. Wien 1782. S. 115. Ludovicus bojanus, O warnicyszych zarazach bydla rogatego i. koni. przez autora z. Niemieckiego oryginalu tlumaczone. w. Wilnie. 1810.

(16) Vergelijk voigtel, a. p. 141.

(17) Neue Saml. f. Wundaertzt. S. III. S. 137.

(18) Fabr. hildan. Obs. Chirurg. Cent. I. observ. 28. Richter aang. pl. bl. 23.

(19) Bell, Cours compl. de chirurg. théoretique et practique à Paris 1796. Tom. 4. p. 198.

(20) Amat. lusitan. Curation. med. Cent. VI. obs. 65.

(21) Schenk, Observ. med. Lib. I. observ. 360.

(22) Arnemann, Magazin für die Wundarzneywissenschaft, B. II. St. II. S. 171.

(23) De Rat. curand. part. hum. corp. L.V. Cap. 10.

(24) Exercitat. 199.

(25) Observ. med. Lib. I. obs. 356. pag. 401.

(26) Hist. anat. rar. Cent. II. hist. 22. T.I. pag. 208.

(27) Miscellan. nat. cur. Dec. II. An. II. obs. 51.

(28) Neue Schwed. Abhandl. übersetzt von kästner und brandis, 1791. B.X.S. 142.

(29) Beyträge zur Arzneywissenschaft, Wundarzney- und Entbindungskunst. Münster 1796. St. I.N. VIII. S. 107.

(30) Observ. med. chirurg. fascicul. pag. 142.

(31) Journal de Mèdecine, Tom. XV. p. 156.

(*) Bij deze en soortgelijke uitdrukkingen herinnere men zich telkens, dat ook onze Schrijver Franschman is.

(*) Vermoedelijk wordt hier bedoeld de retributie, door het Gouvernement gesteld op de Parijsche Dobbelhuizen van het Palais Royal.

(*) Het zijn de woorden van onzen geliefden Koning.

(*) Wij hebben in dit stukje vele goede gedachten aangetroffen; doch kunnen niet nalaten, als ons gevoelen, hier aan te merken, dat de voorbiddingen in de kerk, als bewijs en bevorderingsmiddel van onderlinge broederlijke belangstelling en liefde, in allen gevalle, bij goed gebruik, niet te verwerpen zijn, maa wel een' zeer Christelijken geest ad men.

Redart.

(*) Dit stukje is getiteld: Hulde aan de Verdienste, bij het afscheid van wattier-ziesenis van den Amstèrdamschen Schouwburg; Tooneelmatige Voorstelling, door m. westerman; en wordt uirgegeven bij j.g. rohloff.

(*) Namelijk Mr. j. van 's gravenweert en j.w. ijntema, die, op eene waardige wijze, hunne hulde aan de groote Vrouw hebben toegebragt, in twee dichtstukken, uitgegeven bij de Wed. j. doll.

(*) Men keere dit thans om, en zegge: Zoo de hand van God hem den vrede en het geluk niet vergunde op de rotsen van het eiland Elba, welke de Mogendheden hem gelaten hadden, het was omdat hij in Zijne oogen schuldiger was dan in de onze.

(*) Men begroot het aantal slagtoffers eiders op 3800, schoon onze Schrijver meent dat het niet volkomen zoo veel was. Vert.

(*) Het is bekend, dat zij vervolgens naar Frankrijk teruggekeerd, maar den Koning welhaast naar Braband gevolgd is - en nu naar Amsterdam staat te komen. Dus, liefhebbers in deze Hoofdstad: Arrigite aures!

(*) Voorgedragen in het Departement Rotterdam der Maatschappij tot nut van 't algemeen.

(*) Dit stuk (zoo het noodig zij zulks aan te merken) werd gesteld vóór de jongste noodlottige gebeurtenis van zijnen heilloozen wederkeer.

(†) Wellington, alexander en morbau.

(*) Eene Arabische horde.

(†) Een stam, die een vast verblijf houdt, en zich met den koophandel geneert.

(§) Stroopende Banditen.

(§§) Opper-Arabië.

(*) In den jare 1768 was de Heer fox verkozen tot Representant in het Parlement van wege het vlek Midhulst, door de bewerking van Lord holland, zijnen oom. Hij stemde met de Ministers, tot dat hij, in den jare 1774, ontzet zijnde van een voordeeligen post, welken hij bij de Thesaurie bekleedde, Betaalmeester, namelijk, van de Weduwenpensioenen, zich in de Oppositiepartij wierp; deze verandering was oorzaak, dat hij, bij de verkiezingen van dat jaar, door het vlek Poole werd voorbijgegaan; gelukkiger was hij bij die van Malmesbury; zijne derde verkiezing viel voor in den jare 1780.

(*) Gedeeltelijk gevolgd naar de Lijkrede van pericles op de eerstgesneuvelde Atheners in den Peloponnesischen Oorlog, volgens thucydides, Ilde Boek; naar aspasia, bij plato, in den menexenus; en naar demosthenes, Lof der Gesneuvelden bij Chaeronea, in de Redevoering voor de Kroon.

(*) Ney en erlon (drouet).

(†) Van Brussel naar Charleroi, en van Bergen naar Namen.

(*) In den Akenschen Vrede van 1668.

(†) In 1672.

(*) La belle Alliance.

(*) Gedaan in de Rotterdamsche afdeeling der Maatschappij tot Nut van het Algemeen in Feb. 1815.

(*) De Heer m. westerman ten oogmerk hebbende, eerlang, bij Inteekening, onder boven gemelden titel, het licht te doen zien een Gedicht in vier Zangen, zoo strekt het ons tot wezenlijk genoegen, eene zoo verdienstelijk begonnen taak onzen Lezeren aan te kondigen; en niet minder, dat wij deze lofspraak mogen staven met de mededeeling van een deel des eersten Zangs, hetwelk, terwijl het ons Mengelwerk tot sieraad verstrekt, tevens niet kan missen, de belangstelling in gezegde onderneming, ook bij het schoon Geslacht, krachtdadig te bevorderen. - Wij hebben, daar alhier het natuurlijk verband moest ontbreken, de gekozen proeven uit dit overal fraai en treffend Gedicht met een opschrift onderscheiden, dat derzelver inhoud genoegzaam doet kennen.

(1) Het is zeer waarschijnlijk, dat, zoo in dat jaar 1795, als vervolgens, bij de inlijving van Holland in Frankrijk, ook nog andere verzamelingen, bij lands departementen of collegiën, niet onaangeroerd zijn gebleven; doch, hiervan geene stellige kennis dragende, verkies ik liever dit met stilzwijgen voorbij te gaan, dan iets onzekers te melden.

(2) Meestal voorkomende onder den algemeenen titel: Natuurkundige en historische beschrijving der zeldzaamste en verwonderenswaardigste schepselen der natuur, uit de uitmuntende kabinetverzameling en diergaarde van Z.D.H. den Heere Prinse van Oranje en Nassau. Amst. 1766. In 410.

(3) Onder den titel: Catalogus van het Kabinet Schilderijen van Z.D.H. den Heere Prinse van Oranje. Hoge, 1770. In 8vo. De Heer j. teissier, Kunstschilder in 's Hage, heeft, kort vóór de vervoering, in 1795, met alle naauwkeurigheid, een' M.S. Cat. van dit schoone Kabinet opgemaakt, welke den staat van hetzelve, op dat tijdstip, volkomen en met de meeste juistheid, doet kennen. Zijn ijver en zorg, te dezen opzigte, verdienen, bij eene eventneele terugverkrijging dezer verzamelinge, in aanmerking te komen.

(4) Van dit ten uiterste zeldzaam prentwerk wordt verhaald, dat, op last van den Grave van thoms, niet meer dan 6 exemplaren getrokken zouden zijn. Zie den Cat. der Bibl. van den Heer van damme No. 1312. Ik heb het genoegen, één van dezelve te bezitten.

(5) Dit handschrift, thans berustende in de Koninklijke boekerij, werd aangekocht uit de voornoemde Bibl. van den H er van damme, in wier Catalogus hetzelve, op No. 469, aldus voorkomt: Nummophylacium serenissimi Principis Auriacl (guilhelmi V), Pars I, continet numismata Graca omnia regum, urbium, populorum ac imperatorum, (ab f. hemsterhusio in proprios usos compositus.) In fol.

(*) Het doel dezes Romans is, om, al lagchende, de valsche en gevaarlijke denkbeelden, welke men veelal van menschelijke grootheid vormt, met kracht tegen te gaan. De inhoud, hiertoe geschikt gekeurd, is de geschiedenis van een gemeenen, maar slimmen en overgegeven gaauwdief.

(*) En van den Nederlander! voegen wij, na eene hatelijke ondervinding, er thans met volle overtuiging nevens.

(*) Niet om den prijs, dien de steller voor zichzelven zoude hechten aan deze dichtregelen, maar alleen om zijne, hoe geringe, hulde toe te brengen aan onzen Vaderlandschen Zanger, mogen dezelve alhier een plaatsje vinden.

(*) Benthemocrene, das ist kurze Abhandlung von dem in des hochber. Grafsch. Bentheim zwar von undenklichen Jahren herforquellenden, an jetzo aber durch furtrefliche Wurkung mehr und mehr in berufkommenden Gesundheidbrunnen, &c. 1713.

(†) Physicalische, chymische Versuche oder Beschreibung der Bentheimer Gesundbrunnens, &c.

(*) Taschenbuch für Arzte, Physiker und Brunnenfreunde, pag. 50.

(*) Men kan in koch's Muzikalisches Lezicon nazien, hoe er in iemand, die aan het hoofd van een Orkest geplaatst is, meerdere en veel grootere vereischten gevorderd worden, dan - de maat te slaan.

(*) Men vergete nimmer, dat, volgens het oordeel van bevoegde Kunstkenners, eene Ouverture beschouwd moet worden, als eene beknopte voorstelling of overzigt van het geheele volgende stuk.

(†) Koch zegt: ‘De Trompet mag enkel eene aanvullende partij uitmaken, of zich, somwijlen, met korte Solo's laten hooren.’

(*) Nopens de voorzorgen, die bij grootere Gemeenten genomen worden tegen misleidingen of min voegzame aanzoeken tot voorbidden of danken, zwijge ik liefst stil, wegens mijne onkunde omtrent die kerkelijke huishoudingen. Alleen mag ik vragen: waarom schijnt het beleid deswege enkel overgelaten te worden aan den Koster? Waarom zien Leeraren, of Onderlingen, hierop niet zelven eenigzins, en naar vereisch, toe? Waarom worden de voorstellingen, die van leden der Gemeente, of van elders, inkomen, den dienstdoenden Leeraar niet te huis bezorgd, of althans eer hij den predikstoel beklimt? Of heeft in alle deze opzigten de beste voorzorg plaats?

(*) Jac. II:1 env.

(*) Deze Redevoering, voor eenige jaren, in de Maatschappijen Felix Meritis en Tot Nut van 't Algemeen, door den Heer jacobus koning voorgelezen, wordt, met weglating van inleiding en slot, als thans min te passe komende, op het herhaald verzoek van velen, door middel van dit ons Maandwerk, aan het letterminnend publiek medegedeeld.

(*) Zie wagenaar, Vaderlandsche Historie, en Beschrijving van Amsterdam; en vooral van spaan, Geschiedenissen der Heeren van Amstel.

(*) Zie Mengelwerk, No. XIII. bl. 604.

