
   
        
           
               Proeve van Bredaasch taal-eigen
               Of lijst van eenige in de stad en den lande van Breda gebruikelijke en in sommige oorden van ons vaderland min gewone woorden en spreekwijzen
               Jacob Hendrik Hoeufft
           
           
               
                   Dit bestand biedt, behoudens een aantal hierna te noemen ingrepen, een diplomatische weergave van Proeve van Bredaasch taal-eigen. Of lijst van eenige in de stad en den lande van Breda gebruikelijke en in sommige oorden van ons vaderland min gewone woorden en spreekwijzen van Jacob Hendrik Hoeufft uit 1836.
               
               
                   
                       In het origineel is een aantal gedeelten van de tekst slecht leesbaar. In deze digitale editie is ‘[...]’ geplaatst.
                   
               
           
           
           
               
                   
                   2, 4
                   
                   
               
           
           
               hoeu001proe01_01
               DBNL-TEI 1
               
                   2011 dbnl
               
           
           
               
           
           
               
                   
                   eigen exemplaar dbnl
               
               Jacob Hendrik Hoeufft, Proeve van Bredaasch taal-eigen. Of lijst van eenige in de stad en den lande van Breda gebruikelijke en in sommige oorden van ons vaderland min gewone woorden en spreekwijzen. F.P. Sterk, Breda 1836
               
           
       
       
           
               Wijze van coderen: standaard
               
           
       
       
           
               Nederlands
           
       
       
           
               Proeve van Bredaasch taal-eigen
               Of lijst van eenige in de stad en den lande van Breda gebruikelijke en in sommige oorden van ons vaderland min gewone woorden en spreekwijzen
               Jacob Hendrik Hoeufft
               
               
                   
                   
               
           
           
           
               
               
           
           
           
           
       
       
           
               Proeve van Bredaasch taal-eigen
               Of lijst van eenige in de stad en den lande van Breda gebruikelijke en in sommige oorden van ons vaderland min gewone woorden en spreekwijzen
               Jacob Hendrik Hoeufft
               
               
                   
                   
               
           
           
           
               
               
           
           
           
           
       
       
           
               2011-03-15
               
                   DH
               
               colofon toegevoegd
           
       
   
      
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Jacob Hendrik Hoeufft, Proeve van Bredaasch taal-eigen. Of lijst van eenige in de stad en den lande van Breda gebruikelijke en in sommige oorden van ons vaderland min gewone woorden en spreekwijzen. F.P. Sterk, Breda 1836
 
Zie: https://www.dbnl.org/tekst/hoeu001proe01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 





{==π1==} {>>pagina-aanduiding<<}

PROEVE

VAN

BREDAASCH TAAL-EIGEN.

{==π3==} {>>pagina-aanduiding<<}

PROEVE
VAN
BREDAASCH TAAL-EIGEN,
OF
LIJST VAN EENIGE IN DE STAD EN DEN LANDE VAN BREDA GEBRUIKELIJKE EN IN SOMMIGE OORDEN VAN ONS VADERLAND MIN GEWONE WOORDEN EN SPREEKWIJZEN,
verzameld en toegelicht
DOOR
Mr. J.H. Goeufft.
BREDA,
F.P. STERK.
1836.


{==I==} {>>pagina-aanduiding<<}

Voorberigt.

Mijn oogmerk met dit geschrijf is geenszins een etymologisch, grammatisch of kritisch overzigt te geven van onze taal, zoo als die in het voormalig Generaliteits-, naderhand Bataafsch-, nu grootendeels Noord-Braband in het algemeen, in stad en lande van Breda in het bijzonder, gesproken wordt, en minder nog, om in een onderzoek te treden, door welke oorzaken het gekomen zij, dat onze oude taal in deze streken meer bewaard is gebleven, dan in onze meer Noordelijke gewesten. Indien ik tot hetzelve in vorige jaren eenigen aanleg moge gehad hebben, ben ik, sedert het bijna volkomen gemis van het edel zintuig des

{==II==} {>>pagina-aanduiding<<}
gezigts, als geheel ongeschikt, om daartoe de noodige bouwstoffen op te zamelen en in orde te brengen, genoodzaakt geweest hiervan af te zien. Ik moet dit dus aan anderen, in het vak der Nederlandsche letterkunde meer bedreven, overlaten, mij vergenoegende, om met een enkel woord te zeggen, dat de geographische ligging van dit gewest tusschen de meer Noordelijke en Zuidelijke Nederlanden, in welke eerste men, na de scheiding derzelve in het laatst der 16e eeuw, zich meer op de zuiverheid, regelmaat en netheid der taal begon toe te leggen, dan in de laatste, alwaar de onderwerping eerst aan de Spaansche, naderhand aan de Oostenrijksche en eindelijk aan de Fransche regering tot de beschaving der oude landtaal minder bevorderlijk was, veel daartoe bijgedragen heeft. Ik wilde slechts eenen Nomenclator leveren, welke aan hen, die zich genoopt mogten gevoelen, aan het verlangen eener Letterkundige Maatschappij in ons vaderland, om eene verhandeling over de verschillende tongvallen in Nederland in het licht te doen verschijnen, te beantwoorden, van eenig, hoe gering dan ook, nut te zijn, voor zooverre den Brabandschen tongval betreft. Ik heb te dien einde getracht hier en daar de van het gewone Nederlandsch verschillende uitspraak, waar dezelve zich het meest voordoet, te doen uitkomen. Mag ik in

{==III==} {>>pagina-aanduiding<<}
dit oogmerk min of meer geslaagd zijn, zal ik mij de moeite, welke ik hiertoe besteed heb, niet alleen getroosten, maar zelfs dubbeld beloond achten.
Ik weet, dat vele der hier voorkomende woorden en spreekwijzen niet uitsluitend Bredaasch zijn, maar ik heb mij veroorloofd dezelve te plaatsen op het voorbeeld van wijlen den Hoogleeraar Wassenbergh, die in zijn Idioticon Frisicum verscheidene woorden heeft opgenomen, welke genoegzaam overal in Noord-Nederland gebruikt worden, en ben tevens bewust, dat, indien de stand, waarin het der goede Voorzienigheid behaagd heeft mij te plaatsen, mij aanleiding gegeven hadde onder geringere volksklassen te verkeeren, ik dezelve nog aanmerkelijk zoude hebben kunnen vermeerderen. De ware volkstaal toch moet in den omgang met dezelve opgedolven worden, zoowel als bij onze vroegere schrijvers, welke ik niet opzettelijk wilde herlezen, met oogmerk, om dit werk met eene ijdele praal van geleerdheid op te sieren. Voorts zal de Lezer hier eenige woorden kunnen vinden, welke reeds door mij in andere werkjes zijn behandeld, dan ik heb gemeend hun die niet te mogen onthouden, daar deze geschriften voorzeker niet in aller handen zijn.
Het zal misschien den eenen of anderen, die een mijner voorheen in het Nederlandsch uitgegevene stuk-
{==IV==} {>>pagina-aanduiding<<}
jes mag doorbladerd hebben, in het oog vallen, dat ik mij ten opzigte der zacht en hard lange e en o naar de thans genoegzaam algemeen aangenomene spelling geschikt heb. Ik deed zulks, niet omdat ik het zelfs voor een Zeeuw somtijds min of meer bedriegelijk gehoor in deze voor eenen onfeilbaarderen gids, dan eenen vasten regel, keur; maar eensdeels, om niet voor zonderling gehouden te worden, en anderdeels, omdat ik de eenparigheid in schrijfwijze eene allezins belangrijke en wenschelijke zaak acht te zijn.


{==1==} {>>pagina-aanduiding<<}

Proeve van Bredaasch taal-eigen.

A.

[Aa]

AA. Zeer toevallig roept de Alphabetische orde mij het eerst tot het riviertje, hetwelk aan de stad, die de aanleiding tot dit geschrijf was, den naam gaf. Dat A, Aa, Aha, Ahe, Aade, Adda, Au, Ee, Ede, Ei enz. water beteekene, in meest alle talen, is te overbekend, om hier verder betoogd te worden. Alleen bij den Heer Roquefort op Eau vindt men het oud-Fransche woord op acht en twintig wijzen gespeld. Hiervan, dat zeer vele kleine rivieren in Nederland zoowel als in Neder-Saksen dezen naam dragen, waarvan de stad Aahues in het Munstersche alzoo genoemd is. Omtrent de Aa, welke aan Breda den naam gegeven heeft, leze men Van Goor, Beschrijving van Breda, blz. 47 en 48. Van hetzelfde riviertje heeft in de nabuurschap ook den naam ontleend de A-broek en Over-a.
Bij Wachter vindt men het woord A of Aa ook Ach gespeld, hetwelk aan het Lat. aqua doet denken, en volgens 't welk ook de stad Achen (Aken) genoemd

{==2==} {>>pagina-aanduiding<<}
wordt. Tot het Grieksche 'Aα behoort misschien ook de stad Aea in Colchis, die door Plinius L. iv. c. 4. ook Aeopolis genaamd wordt, en het eiland der Toskaansche zee, bij denzelfden, L. 2. c. 82. Bij Hesychius is 'Aα in het Grieksch σύςϥμα ὕδατος. Ook in het Aeolisch is 'Aα, in het gemeen, water. In het Perzisch heet water ook Ab, bij letterverwisseling voor av, au, en de zee zau, hetzij men dit tot zee brenge, hetzij men de Z voor een voorzetsel houde, gelijk aan dat, waardoor men in het oud Wallisch tau en stau, voor au, water, zeide.
Zelfs in de Krim vindt men eene rivier, door de Tartaren Ae, door de Turken Yea, en door de Duitschers Jeeia genaamd. Ook vindt men aldaar een meer Bey's Eau, 's Prinsen water, genaamd, wordende aldaar het woord Eau, 't welk hetzelfde als het Fransche beteekent, even als dit uitgesproken. Voor een water in 't gemeen wordt in ons land aa nog gebruikt in Pekel-aa, de aa-kerk, de aa-poort, enz. In Groningerland heeft men een dorp, hetwelk den naam Adorp voert. In de Nederduitsche Synonymen van den Heer Bruining, blz. 42, worden dertien Nederlandsche wateren gezegd den naam van Aa te voeren, terwijl Duitschland, Pruissen, Semigallie en Zwitserland er nog negen anderen bevatten. (Zie van Wijk, Aardrijkskundig Woordenboek blz. 1.) Tot Aa behoort zekerlijk ook de Ha, een water bij Calais en Grevelingen. Misschien moet men hiertoe ook brengen eene rivier in het Noorden van Engeland, de Greta genaamd, zooveel als de groote Aa.
Uit al het hier gestelde blijkt, dat men eigenlijk met eene dubbelde A zoude moeten schrijven Bredaa,

{==3==} {>>pagina-aanduiding<<}
zijnde Aa zamengetrokken uit Aha. - Eau wordt door sommigen afgeleid van het, uit het Keltisch oorspronkelijke, aven of avon, nog in Engeland overgebleven. Du Cange doet het komen van Eia, eiland. Dit heeft in zoo verre zijne rigtigheid, als Ei, Ee, Ede, ook water beteekent.
Het eerste lid van het woord Breda heeft zijnen wortel in breed, uitgestrekt, wijd, omdat dit riviertje door uitgestrekte weilanden loopt en bij overstroomingen zeer breed is, of aan Keltischen oorsprong. In het Wallisch is Berth pulcher, nitidus, splendidus, fulgidus, illustris, en Bright in het Engelsch splendidus, superbus, clarus; zijnde dit, volgens eenige taalkenners, uit het Wallisch oorspronkelijk.
Zonderling genoeg is er ook in Dauphiné eene rivier of een stroom, die den naam van Breda (le torrent de Breda) voert. Dewijl de landtaal (Patois) van dat gewest nog veel van het Kelto-Scytisch geacht wordt over te hebben gehouden, zoude het mij niet verwonderen, dat de oorsprong van dien naam dezelfde, als die van ons Breda, ware, ten minste zeer zeker voor zoo verre dit den uitgang A betreft.
A wordt, zoo binnen als buiten Nederland, als naams-uitgang van plaatsen, b.v. in Rheda, Loga enz., maar ook als naams-begin gevonden, b.v. in Atrecht. Zie over een en ander mijne Naams-uitgangen v. plaatsen, blz. 3.

[Aak]

AAK, voor schuit in het algemeen, en meer in het hijzonder voor een klein langwerpig schuitje. Men spelt het meest Naak, Hoogd. Nachen, bij Kiliaan,

{==4==} {>>pagina-aanduiding<<}
Nake, bij Du Cange, Naka. Sommigen leiden van Nachen het Fr. Nacelle af, zooveel als Nächelein, eene kleine naak; anderen van navicellus. In sommige streken van Frankrijk noemt men zekere soort van schuitjes, om door moerassen of modderige plaatsen te varen, acons. Zie het woord bij Ménage, vergeleken met H. Grotius, Hist. Gothor. Vandal. etc. pag. 586. in voce Ascalervus.

[Aalgeer]

AALGEER, een drietandig werktuig van ijzer, om in het ijs aal te steken. Het woord is zamengesteld uit aal en geer, bij Kiliaan aelgheer, die het overzet fuscina cuspidibus horrens, qua pisces capiuntur. Sommigen houden dit geer van denzelfden oorsprong, als het Fr. guerre, het Eng. war, ons weer en geweer. Zie over het woord geer Keysler, antiquitt. Septentrional. p. 143, en den Hr. Clignet, aanteekk. op Van Maerlant, bl. 101. Armgeir is bij Verelius hasta manuaria. Ten platten lande alhier wordt aalgeer gebruikt, in de stad zegt men doorgaans schaar of steekschaar. Van het onkundig gemeen hoort men ook aalgeerd uitspreken, als ware het eene gaarde, d.i. roede, om aal te vangen. De Hr. Weiland leidt het af van aal en het verouderde geren.

[Aallijk]

AALLIJK, voor geheel, ganschelijk, is hier in uiterste willen, overdragten, koop-voorwaarden en diergelijke stukken nog zeer gebruikelijk, voornamelijk als bijvoegl. naamwoord, minder als bijwoord.

[Aalmoezenier]

AALMOEZENIER wordt dat lid van het Armbestuur genaamd, hetwelk met het uitdeelen der aalmoezen

{==5==} {>>pagina-aanduiding<<}
belast is. In het Middeneeuwsch-Duitsch was daarentegen Almosenare iemand, die van aalmoezen leeft.

[Aan]

AAN. Veel eigenlijker zegt men hier b.v. aan de Haven wonen; aan den Ginnekenschen straatweg wonen, dan, hetgeen men veelal elders zegt, op de Haven wonen, enz.

[Aangaan]

AANGAAN, voor beginnen, is als een dadelijk werkwoord zekerlijk verouderd. Zie Ypey, taalkundige aanmerkk. over de verouderde woorden in den Bijbel, uitgegeven op last der Staten van Holland, blz. 6 en 7. Doch men hoort hetzelve hier dikwijls in dien zin als onzijdig werkw. bezigen; b.v. wanneer gaat de kerk aan? Bij Kero is anakin initium; de G en K worden dikwijls, voornamelijk bij hem, verwisseld; en op anegende teekent Mylius, Archaeol. Teuto, aan: ‘anegénde vet. Teut. initium (Germ. angehen, incipere) anbegin hodie Belgis. Angennen videtur olim fuisse idem, quod hodie beginnen. Anagen ponit Lipsius in suo Glossario pro eodem, ubi divinavi, an forte non sit ab ana, i.e. ad, et gén, i.e. ire, quasi Belgice diceretur het toegaan, aditus.’ Vergelijk de aanteek. op den Rhythmus de S. Annone v. 16, bij Schilter; en den Heer Clignet, op van Maerlant II. D. blz. 85. In het Gothisch is beginnen anginnen; in het Angels. anginnan, angynnan.

[Aangang]

AANGANG, voor begin, aanbegin, wordt hier dagelijks gehoord, vooral in de spreekwijze van net (juist) op den aangang komen, wanneer men ter regter snede, op den oogenblik, dat iets begint, aankomt. (Zie

{==6==} {>>pagina-aanduiding<<}
hiervoor op aangaan). Zeer zeker is dit aangang het oude anegange, begin. Bekend is het, dat men oudtijds gangen zeide voor gaan, en, gelijk daarvan overgebleven is gaan, zoo is meer dan waarschijnlijk aangang van het hierboven gemeld werkwoord aangaan nog overig. In het Frank-Th. is aneginna, anegeng hetzelfde, als ons begin; in oude overblijfsels van die taal komt ook voor anagin, en duidelijk genoeg duidt dit de kracht en de zamenstelling aan van het Lat. in-itium. Zie wijders omtrent dit woord den Heer Clignet op van Maerlant II. D. blz. 85 en volgg., die aldaar ook eene plaats aanhaalt uit J. de Lemme, Chronic. Groning., bij Matthaeus, Analect. tom. 1, uit welke blijkt, dat het woord aanbegin wel degelijk in onze taal bekend is, waaraan de Heer Weiland schijnt te twijfelen.
Aangaan, voor beginnen, als bedrijvend werkw. zie in het Passionael, Somerstuck, Fol. 54, d, uitgave van 1489.

[Aangespannen]

AANGESPANNEN. Goed aangespannen of ingespannen zijn beteekent hier niet slechts van goede paarden, wagen en tuig, maar in 't algemeen, wel van allerhande gereedschap voorzien zijn.

[Aanhangen]

AANHANGEN. Aan te hangen worden hier gezegd zoodanige ziekten of kwalen, die, door de aan kleederen of plaatsen aankleven blijvende besmetting, op anderen overgaan.

[Aanhouders]

AANHOUDERS. Aanhouders van dieven worden hier ook genaamd degenen, die gestolene goederen koopen.

{==7==} {>>pagina-aanduiding<<}
Eigenlijk zijn dezelve, gelijk Kiliaan hen in het Lat. noemt, qui fures, latrones, eorumque surrepta recipit et occultat.

[Aankalken]

AANKALKEN, aanschrijven, in rekening brengen. In het Plat-Duitsch is het ankleien. Het wordt ook gebruikt in de spreekwijze: iemand aankalken. Zie Kalken.

[Aankloeken]

AANKLOEKEN, voor kloeker worden, is uit Zuid-Braband afkomstig.

[Aanloopen]

AANLOOPEN. Er tegen aanloopen beteekent hier, berispingen, of ook wel schade, beloopen. Op andere plaatsen zegt men: er tegen aan rijden, of eenvoudig aanrijden.

[Aanpakken]

AANPAKKEN wordt wel overal in ons land gebruikt voor aantasten, doch hier meer op eene bijzondere wijze; b.v. die ziekte heeft hem sterk aangepakt.

[Aanschieten]

AANSCHIETEN, een hemd, rok, of ander kleedingstuk, voor aantrekken; en zoo ook uitschieten voor uittrekken. Dat aanschieten echter ook elders, althans te Rotterdam, in dien zin gebruikelijk zij, blijkt uit de zoozeer gegispte plaats van den Dichter des Rottestrooms, die de Nymphen molenwíeken aanschiet, om derzelver snelheid te bevorderen.

[Aanzetten]

AANZETTEN, als onzijdig werkwoord, voor vermeerderen, toenemen; en zulks zoowel in een morelen, als physieken zin, b.v. de koude zet vinnig aan; de kunstliefde zet hier sterk aan. In Zuid-Braband is het ook zeer gemeen, zelfs in den dichterlijken stijl.


{==8==} {>>pagina-aanduiding<<}

[Aard]

AARD. Men zegt hier: ergens zijn aard niet kunnen nemen, of ook wel scheppen, voor hetgene men elders noemt: ergens niet kunnen aarden. In deze beteekenis vindt men aarden niet bij Kiliaan, maar wel bij den Heer Weiland, die het echter, in dezelve, niet van aard, indoles, maar overdragtelijk van aarde, terra, komen doet.

[Achterslag]

ACHTERSLAG. Zoo noemt men hier een stuk lands, dat door eenen weg of dijk van het voorste of grootste gedeelte van hetzelve is afgescheiden en, als het ware, afgeslagen.

[Aders]

ADERS, door het gemeen, bij verbastering, ajers uitgesproken wordende. Aldus noemt men hier de buizen der brandspuiten, elders gemeenlijk slangen genaamd. Het is niet ongelijk aan het Lat. vena aquae. Men hoort hier ook wel aldus de looden en blikken buizen der goten noemen; doch die der pompen heet men hier doorgaans pijpen.

[Af]

AF. Af en toe, voor van tijd tot tijd. Af beteekent het Lat. a of de, en toe is hier ad. Men verstaat er tijd onder. In het Plat-Duitsch is af un an ook nu en dan. Ik meen af en toe ook wel, op andere plaatsen, in dien zin, te hebben hooren gebruiken; maar doorgaans wordt het gebezigd voor heen en weder, in de spreekwijze af- en toegaan.

[Afdeelen]

AFDEELEN, bij schifting en scheiding van eenen boedel, of bij eenige andere verdeeling, afrekenen. In denzelfden regtsgeleerden zin komt het ook voor in het

{==9==} {>>pagina-aanduiding<<}
Brem. Nieder-Sächs. Worterb. 1. Th.S. 194. In het Gothisch is afdailjan, in het Zweedsch afdela cum aliquo partiri. Ik meen het ook wel elders, in dien zin, gebruikt te hebben gezien.

[Afdienen]

AFDIENEN, voor: het eten van de tafel nemen, de tafel afnemen of opnemen, gemeenlijk elders gezegd. Het komt, in denzelfden zin, bij Kiliaan voor, en onder de verouderde woorden bij Meyer. In het Holsteinsche zegt men afdekken, volgens het Holsteinsche Idioticon. Men zegt hier ook wel de tafel ligten, voor ligter maken.

[Affoolen]

AFFOOLEN, door menigvuldig foolen afmatten. Bij Meyer komt het onder de verouderde woorden voor en wordt het uitgelegd door afmatten. In het Fransch heeft men het woord affoller, hetwelk, thans min of meer verouderd, blesser beteekende. Of hetzelve met dit affoolen eenige verwantschap hebbe, durf ik niet beslissen. Stosch en anderen leiden het Fransche af van het Duitsche ab, af, en het oude fellen, of fillen, oud-Friesch fillan, geeselen, even als villen, van vel komende. Doch, indien het gevoelen van du Cange en anderen doorgaat, dat affoller slechts blesser legèrement beteekent, kan deze afleiding niet bestaan, dewijl het dan écorcher, ten minste grièvement blesser, zoude moeten beteekenen. Deze gedachte van du Cange is te waarschijnlijker, omdat s'effoller in sommige oorden van Frankrijk nog zich ligtelijk kwetsen beteekent.

[Afgaan]

AFGAAN wordt, aan de kanten van Zuid-Braband,

{==10==} {>>pagina-aanduiding<<}
als een dadelijk werkwoord gebruikt, in de beteekenis van afstaan; doch meest in de spreekwijze: zijn regt afstaan, op gelijke wijze, als men elders zegt: zijn regt aftreden.

[Afgebrand]

AFGEBRAND noemt men hier en omstreeks iemand, die, door het verbranden van zijn huis, zijn goed verloren heeft.

[Afgeven]

AFGEVEN, voor zich bemoeijen, zich aan gelegen laten zijn; b.v. Ik kan mij daarmede niet afgeven, d.i. ik kan mij daarmede niet ophouden. In meen het een Germanismus te zijn; ook hoort men het zelden, dan onder beschaafde lieden.

[Afhooren]

AFHOOREN. Eene rekening afhooren wordt hier gezegd voor hetgeen men elders noemt het hooren of opnemen van eene stads-, dorps-, polders-rekening, of andere van soortgelijken aard. Men gebruikt het, zoo hier als elders, ook wel van het hooren van getuigen.

[Afkomen]

AFKOMEN. Even als in den Bijbel opgaan wordt gezegd van het reizen naar bergachtige plaatsen, zegt men hier afkomen, wanneer iemand, inzonderheid te schepe, uit Holland herwaarts komt, om de tegenovergestelde reden, te weten, omdat men de rivier moet afzakken.
In het Gr. Charterb. van Friesland lees ik II. D. blz. 80. zeer eigenaardig: ‘Die Furst Harttogh Georgen van Sassen quam in eyghener persoen aff, ende bleef te Leuwaarden den winter.’ De Vorst kwam immers van het hoogere naar Neder-Duitschland.


{==11==} {>>pagina-aanduiding<<}

[Aflezen]

AFLEZEN. Men hoort hier bij het domme boerenvolk veel van het aflezen der koorts, dat is: van het verdrijven van dezelve door verbanning van den boozen geest. Daar deze en andere soorten van exorcisatie, oudtijds in de bijgeloovige tijden, geschiedden door het lezen van zeker formulier, zoo is daarvan dit aflezen ontstaan, alsmede het bekende belezen, betooveren, en daarvan overreden, overhalen, gelijk men nog zegt weten te betooveren, en te zien is bij Huydecoper, Proeve, blz. 465, en bij den Heer Weiland op dat woord, die aldaar een stukje van Pluimer aanhaalt, waarin dat woord voorkomt, en hetwelk door Zijn Wel Eerw een geestig stukje genoemd wordt; dan die geleerde man houde het mij ten beste, dat ik, juist door den regel, in welken het woord belezen voorkomt, de geheele geestigheid van Pluimer's stukje weggenomen achte, als zijnde volkomen een stop-regel. Voor het overige komt de geestigheid van dit stukje niet aan Pluimer toe, maar aan Hier. Amalthaeus, wiens puntdicht ‘Lumine acon dextro’ etc. zoodanig overbekend is, dat ik niet begrijp, waarom het oorspronkelijk Latijnsche stukje zoo dikwijls zonder naam van den maker voorkomt met weglating van het eerste Distichon, gelijk Voltaire het ergens aanhaalt, als, naar mijn beste onthouden, uit de Anthologie getrokken; dan, wat meer verwondering baren moet, is, dat de doorgeleerde verzamelaar der Deliciae Poëticae, wijlen de Heer L. van Santen, ook slechts het laatste Distichon, en wel als onuitgegeven, onder dezelve geplaatst heeft, hoezeer hij het in de addenda aan den regten maker wedergegeven en in zijn geheel hersteld hebbe.

{==12==} {>>pagina-aanduiding<<}
Pluimer schijnt ook niet, dan het tweede of laatste distichon gekend te hebben.
Dat oudtijds, en nog niet lang geleden, ook bij den doop de exorcismus plaats had, is bekend. Hierop doelt het volgende punt-dicht van den Heer Haug, Epigrammatische Spiele, p. 83:
‘Trommt hei der Unschuld wohl der Exorcismus? Nein.
Schafft ihn bei'm Taufen ab! Führt ihn bei'm Ehestand ein!’
Op sommige plaatsen van Zweden heeft ook nog het bijgeloof van het aflezen der koorts plaats. Zie Reizen van Linnaeus, I.D. blz. 41, der Nederduitsche vertaling, alwaar men het rijmpje vindt, door hetwelk men de koorts beweert te genezen.

[Afpassen]

AFPASSEN zegt men hier gemeenlijk voor: de betaling, door passen, aftrekken. Ik heb hem tien stuivers afgepast, d.i. door dat het met het geld zoo uitkwam, afgekort. Elders is afpassen, van geld gesproken wordende, eenvoudig passen.

[Afpeitsen]

AFPEITSEN voor afkloppen, Van het Hoogd. Peitsche.

[Afstoken]

AFSTOKEN. Een huis, schuur, of dergelijke, afstoken, voor: in den brand steken, zoo dat het door de vlammen vernield worde. Men zegt ook wel: alles in een huis afstoken.

[Afval]

AFVAL, voor afgevallen appelen. Onder de beteekenissen van dit woord bij Kiliaan is ook die van poma cadiva, caduca. Elders wordt het, in dien zin, van allerhande vruchten gebruikt.


{==13==} {>>pagina-aanduiding<<}

[Afwijzen]

AFWIJZEN. Men hoort hier zeer gemeenzaam: niets op eene zaak af te wijzen hebben, voor hetgene elders heet: niets op eene zaak te zeggen, te bedillen hebben. Ik meen het ook elders te hebben hooren gebruiken.

[Afzingen]

AFZINGEN heet men, in de Roomsche Kerk, het zingen van de uitvaart van iemand. Beter ware, in dien zin, uitzingen, even gelijk men zegt, uitluijen.

[Akefietje]

AKEFIETJE, verkleinwoord van Akefi, zamengesteld uit Ake, een woord, waarmede men de kinderen wil afschrikken van iets, en uit fi, foei, in het Wall. ffei, ffii. Een lelijk akefietje zegt men hier van eene onaangename omstandigheid, van eenen tegenspoed, ook wel van eene netelige zaak, van eenen moeijelijk uit te voeren last, of van eene slechte boodschap, die men zich opgedragen ziet, even als wij eene schurfte kommissie, eene schurfte zaak, de Engelschen a scurvy business, zeggen.

[Aker]

AKER wordt in het land van Breda genaamd eene soort van koperen melk-emmer. In eene min of meer verschillende beteekenis komt het voor bij den Heer Wassenbergh, Idiotic. Frisic. Bij Kiliaan is het vas aquarium, vas aquale. In den Theutonista is eeckeren, een ketel, ahenum aquarium. Sommigen doen het woord afstammen van aa, ook ee, water. Op sommige plaatsen van Neder-Saksen heet het Ooker, wordt ten minste aldus uitgesproken. Men gebruikt ook het werkwoord akeren voor het waterscheppen met een aker.


{==14==} {>>pagina-aanduiding<<}

[Akker]

AKKER. Dit woord is hier veel meer, dan elders in ons Vaderland, in gebruik, zoo voor een stuk lands, bijzonder zaailand, in 't gemeen, in welke beteekenis het in onze overzetting van den Bijbel veel gebruikt wordt, als voor de gedeelten, waarin een stuk lands is afgedeeld, elders ook wel meten genaamd. Dewijl deze doorgaans zeer klein zijn, gebruikt men, in dien zin, veeltijds het verkleinwoord akkertjes. Bekend is het, dat acre ook eene zekere maat lands bij de Noord-Amerikanen is. Het woord is van Keltischen oorsprong, zijnde in het Wallisch atcor; in het Bretonsch acre; in het Moeso-Gothisch akrs; in het Angels, oecer; in 't Allemannisch akar, accar, achra. Bij Kero is acher ager, achro agrorum, achrum agris. In het Laplandsch is het Aker.

[Akker-erwten]

AKKER-ERWTEN noemt men hier de groene-erwten, die men droogt, in tegenstelling van de zoogenaamde pel-erwten, die versch gegeten worden.

[Aks]

AKS noemt men nog in deze streken eene bijl, met eenen langen steel voorzien, waarvan de houthakkers zich bedienen. Elders is het niet minder verouderd, dan het zamengestelde Bardakse, strijdbijl, van barten, strijden. Het oud-Fransche Bardache, hetwelk men in het Glossaire de la langue Romane van den Heer Roquefort vindt, is zeer waarschijnlijk van Duitsche, Hoog- of Nederduitsche afkomst. Akse, aeckse, aex, is een echt Duitsch woord, Hoogd. Axt; Allem. acus, achus. Sommigen leiden het af van het Grieksche ἀξίνϥ, of van het Lat. ascia. Dan Wachter doet het komen van hacken, caedere, secare, of van ecke,

{==15==} {>>pagina-aanduiding<<}
acies, mucro. De wortel komt mij voor te liggen in het Keltische, Grieksche en Latijnsche ac, iets spits, iets puntigs aanduidende, waarvan acies, acinaces, acus, aculeus, acuo, enz.; het Grieksche ἀξίνϥ, Lat. bij Festus en Isidorus, accieris; en waarschijnlijk oog ons Egghe, scherpte, over hetwelk zie Huydecoper op Melis Stoke, 3. D. blz. 284. Van hetzelve heeft Bredero in Griane: eggich. In het Bourbonnesche oud-Fransch is eene lange bijl, welke hier Aks genoemd wordt, achon, en in het Bretonsche heet eene bijl nog ach; in het Angels. acse, ex, eaxt, oecse, acade; Zw. yka; IJsl. ôx; Goth. aquis.

[Aldat]

ALDAT, voor al ware het dat. B.v. aldat gij het gezegd haddet, zoude hij het niet in ernst gezegd hebben. Zoo ook: al loopt het nog zoo hoog, waarvoor men hier in ongebonden stijl dikwerf zegt: aldat het nog zoo hoog loopt; waaruit men ziet, dat al, aldat, zeer nabij aan den zin van ofschoon komt. Het staat eigenlijk voor al is het dat. Te onregt wraken thans sommige al te kiesche schrijvers al voor ofschoon.

[Aldoor]

ALDOOR, bij voortduring, aanhoudend. Men vindt het, in dezelfde beteekenis, bij Phil. Numan, Strijt des gemoets, Fol. 32, b.

[Allen]

ALLEN. Men hoort hier oneindig meer onder allen, dan onder anderen. Men vindt het veel bij de Ouden; zie b.v. het Passionael, Somerstuck. Fol. 160. d. uitgave van 1489. Oudtijds zeide men ook veel tusschen anderen, in navolging van het Lat. inter.


{==16==} {>>pagina-aanduiding<<}

[Al of]

AL OF, voor als of. Men treft het veel bij oude Schrijvers aan, en het schijnt uit eene slordigheid, of in uitspraak, of in spelling, voortgekomen te zijn. B.v. bij Ph. Numan, Strijt des gemoets, Fol. 57, b:

‘Een knecht, die oprecht en diligent es, 
Al en hoort hij zijnen meester niet spreken 
 
Zal terstond door getrouwe liefde ontsteken, 
Obedieren al oft hem claerlyck waer geseyt.’ 

Ik heb het zelfs bij latere schrijvers van de 17de eeuw nog aangetroffen. Voor als, in de beteekenis van als of, gebruikte men ook al. Anna Byns, I. B. 15. Refer.:
‘Hi leert de menschen leven, al warent honden.’

[Als]

ALS wordt hier en omstreeks bij gisteren, morgen, verledene week, toekomende week, en andere, eenigen tijd aanduidende, woorden gevoegd, even als bij dan in alsdan, over hetwelk zie Wachter in alsdann. Men hoort hier b.v. veel zeggen: als gisteren, als morgen, enz. ‘hij zoude het als gisteren gedaan hebben;’ ‘hij zoude als morgen komen.’ Men verwondere zich hierover niet; ook elders zegt men als nu, als nog, enz. Azerist vindt men bij Kero voor als eerst, niet in de beteekenis van het Latijnsche quam primum, maar eenvoudig van primum.

[Al-uit]

AL-UIT wordt hier, even als vol-uit, gebruikt voor ten volle. B.v. ‘Het is al-uit zoo koud niet, als gisteren.’ Dat al bij de Ouden de beteekenis, als bijwoord, heeft van geheellijk, is bekend.


{==17==} {>>pagina-aanduiding<<}

[Al-weg]

AL-WEG, voor: gestadiglijk, steeds, bij aanhoudendheid. B.v. ‘de zieke toonde geene benaauwdheid, doch klaagde al-weg van dorst.’ Het is een zeer goed woord, hetwelk Wachter, zoowel als het Duitsche allweg, afleidt van Weg, in de beteekenis van tempus. Hij zegt het hetzelfde, als het Eng. always, te zijn, hetwelk bij Willeramus alliz is, en in het Middeneeuwsch Duitsch alles. In dezelfde beteekenis, als al-weg, vindt men echter alheen bij Spieghel, Hertspiegel, 4 B.v. 151, 169 en 478; waarom ik aan de uitlegging van Wachter eenigzins twijfel.

[Amelaken]

AMELAKEN, of Ammelaken, volgens Kiliaan een Brabandsch woord, waarvoor anderen tafellaken zeggen. Onder de oude regten van den lande van Breda, bestaat ook dat, 't welk men het Baroniesch vóórdeel noemt, in gevolge van hetwelk de langstlevende der Echtgenooten uit de goederen des eerststervenden, met meer andere zaken, eene dwaal en een ammelaken vooruit geniet. Zie onder andere van Vliet, op 't recht van successie in de Stad en Baronie van Breda, art. 6. In het kwartier van Antwerpen gebruikt men nog dagelijks het woord ammelaken voor tafellaken. Bij de oude Fransche schrijvers heet het Mappe rédoublée, en doublier, of doublette. Misschien is het die soort van tafellakens, welke nog bij de Engelschen in gebruik zijn, van die grootte, dat dezelve te gelijk voor servetten dienen. Tuinman leidt het af van het oude ammen, voeden, hetwelk ook nog bij Kiliaan voorkomt en bij de Duitschers is overgebleven in Amme en Heb-amme. Van hetzelfde gevoelen waren reeds Martinius en Meyer.


{==18==} {>>pagina-aanduiding<<}

[Amper]

AMPER, voor: naauwelijks, ter naauwer nood. In de Taalkundige Mengelingen, Blz. 436, wordt dit woord met het Laplandsche ampes, diffieilis, vergeleken. Dan in onze oude taal beteekende het onrijp, zuur, scherp.

[Anderen]

ANDEREN, een verouderd woord, waarvoor men thans veranderen zegt, is of hier niet geheel buiten gebruik geraakt, of in lateren tijd herwaarts uit Duitschland overgewaaid. Men hoort het echter niet zeer dikwijls. In Westphalen wordt bijna altijd enderen voor verenderen, d.i. veranderen, gebruikt. Anderen, in de beteekenis van veranderen, komt bij Kiliaan voor; de Ouden zeiden daarvoor ook anden; zie Huydecoper op M. Stoke, 2. D. Bl. 453.

[Anderen]

ANDEREN heb ik hier gehoord en door Bredanaars geschreven gezien voor antwoorden. Ik meen anderen in dezelfde beteekenis bij eenen ouden Schrijver te hebben gevonden, zonder mij de plaats te kunnen herinneren. Andert voor antwoord leest men in de oude Friesche wetten, I.D. § 56; doch dit is zamengetrokken uit andwird, gelijk ook de geleerde Junius in Glossar. Goth. in andhafgan aantoont, dat and hier zooveel is, als contra, en Kiliaan tegenspreekt, die antwoord zooveel gezegd acht, als ander woord.

[Angel]

ANGEL zegt men hier gemeenlijk voor een vischhaak. Elders zegt men hengel, en Kiliaan heeft ook Hanghel, hetwelk de afleiding diergenen schijnt te begunstigen, die het van hangen afleiden, omdat dezelve in het water hangt. Anderen leiden het af van het Gr. ἀψϰύλον, curvum, of het Lat. uncus; Wachter van

{==19==} {>>pagina-aanduiding<<}
anken, figere. Mij schijnt het in deze beteekenis te komen van het Lat. angulus, omdat de vischhaak, door den weerhaak, eene soort van hoek vormt, waarom ook bij ons van ouds een visch-haak een haek genoemd werd, en een schip, met hoekwand visschende, een hoeker. De twist der Hoekschen en Kabeljaauwschen is in de Nederlandsche geschiedenissen overvloedig bekend. Dan, om op ons woord terug te komen, daar hetzelve in het Angel-Saksisch, Neder-Saksisch en Hoogduitsch insgelijks Angel heet, in het Frankisch angal, Fransch en Engelsch angle, schijnt angel beter te zijn, dan hengel. Al het gezegde heeft alleen betrekking tot hetzelve in de tweede beteekenis van vischhaak; want dat het in de eerste beteekenis iets puntigs, of eene scherpe spits aanduidt, blijkt duidelijk uit de beteekenis, welke dit woord in het Neder-Saksisch heeft, waarin de punt van eene korenaar angel genoemd wordt. Of angel, in den zin van iets puntigs, van het Lat. acus, aculeus, kome, gelijk de Heer Weiland meent, mogen anderen beslissen. Voorts wordt een hengel-stok hier doorgaans eene angel-roede genaamd, welk woord zoo in Nedersaksen algemeen gebruikelijk is, als ook voorkomt bij kiliaan en bij vondel, Herschepp. van Ovidius. 8. B. vs. 309. Hij noemt het Hengelroe in den Palamedes, Rei van het 3. Bedr.

[April]

APRIL, zie OPRIL.

[Arbeiders]

ARBEIDERS De Arbeiders te Breda zijn die personen, welke alleen aldaar geregtigd zijn het werk te doen, 't welk elders de kaaiwerkers, zakdragers, turfdra-
{==20==} {>>pagina-aanduiding<<}
gers en kraankinders verrigten. Buiten twijfel worden dezelve om de zwaarheid van hunnen arbeid aldus genaamd. In het Fransch worden die lieden hommes de peine geheeten, en Pijnder beteekende oudtijds arbeidsman. Zie Aanteekk. op van Maerlant, Spieg. Histor. 3. D. Blz. 17 en volgg.

[Arg]

ARG zegt men hier nog, schoon met eene uitspraak, eenigzins naar de Lat. ae zwemende, voor erg. Bekend is het oud formulier zonder arg of list. In het Psouter bij Lipsius is perversa overgezet arug, waarbij hij voegt: nos arg. Het wijkt niet ver af van het Gr. ἀζγῶς. Eertijds beteekende het bijvoegl. naamw. arg slechts inutilis, iners; naderhand is het pravus, malus, geworden. Van ledig gaan toch leert men kwaad doen.

[Arm]

ARM, bijvoeg. naamw., wordt, ook elders, veel voor ongelukkig, van een persoon sprekende, gebezigd. Hier zegt men het ook van eene zaak, b.v. het is wel arm, dat ik, voor eene kleine vergrijping, zoodanig lijden moet.

[Armen]

ARMEN, voor verarmen, arm maken.

[As]

AS, voor als. Dat dit geene verbasterde uitspraak zij, blijkt uit het oud-Friesche en Engelsche as.

[Astertoe]

ASTERTOE voegt men hier somtijds, als eene vergrooting, achter eene zinsnede; b.v. Die man drinkt astertoe. Het huis is zoo bouwvallig astertoe, enz. In Kleefsland heb ik, in dienzelfden zin, asterantoe hooren gebruiken.


{==21==} {>>pagina-aanduiding<<}

[Atsel]

ATSEL, oud woord, een ekster beteekenende. Men gebruikt het echter meest figuurlijk, bij verachting, voor eene pruik, of voor eene havelooze pruik. Ik zal er toe moeten komen, een atsel op te zetten. - Welk atsel hebt gij daar op?

[Avend]

AVEND, voor avond, even gelijk de Neder-Saksen en de Friezen, waarin deze, volgens den Hoogleeraar Wassenbergh in zijn Idiotic. Frisic., nader bij het oorspronkelijke, dan de overige Nederlanders, komen, als zijnde het woord afgeleid van aven, Hoogd. aben, deficere; gelijk men zien kan bij Leibnitz, Collectan. Etymologica, Pars I, Pag. 34, en bij Meyer, veroud. Woord. die de schrijfwijze van avend voor beter houdt.

[Aver]

AVER. Men hoort hier wel eens bij de landlieden, en ook schertsende bij de steelieden, zeggen: van aver tot aver, d.i. van ouder tot ouder. Dat dit geene verbasterde, maar slechts verouderde spreekwijze zij, blijkt uit Bredero's Schijnheiligh, alwaar men leest: ‘ik zal - berekenen haer afcomst, van lidt tot lidt, van aver tot aver, die is haer vaer, die haer bestevaer,’ enz.

[Averregts]

AVERREGTS wordt hier zeer veel pleonastice uitgesproken met averregts verkeerd. Bekend is het, dat averregts zamengesteld is uit het oude aver en regts, of, zoo anderen willen, van ave, af, en regts. Zoo is avetronck in het Vlaamsch een bastaard.


{==22==} {>>pagina-aanduiding<<}

B.

[Baaijen]

BAAIJEN, voor baden. Dat dit niet ten eenemale zij af te keuren, zoude kunnen betoogd worden uit het Lat. Bajae, een bad beteekenende; (sacris bajarum maxima lymphis. Tibull.) hetzij dit woord van de stad Bajae, alwaar beroemde baden waren, ontleend zij; hetzij dezelve aan die stad den naam gegeven hebben. De groote taalkenner ten Kate doet baai en bad uit denzelfden wortel spruiten, te weten: bijd, waarvan nog ons verbijden.

[Baan]

BAAN. De heerweg, (verkeerdelijk door sommigen de heerenweg genaamd, daar het toch de heirweg is) of de groote weg, wordt in de Baronie van Breda de Baan genaamd, zekerlijk bij verkorting, of bij uitnemendheid, voor de heirbaan, hetwelk bij zeer geachte Schrijvers voorkomt, en nog in de Meijerij van 's Hertogenbosch zeer gebruikelijk is. Weg heet aldaar en ook hier een bijweg, een zijweg. Men zegt b.v. ‘die weg komt op de baan uit.’ Bane is, bij Kiliaan, overgezet via, platea, planities, collis, via trita, via aperta; en bij Plantin vindt men: ‘Bane, baen, oft heirbane. le grand chemin.’
In het Const-thoonend Juweel van Haerlem, Blz. 25, leest men:
‘Gheen beter besorgher is er op ghene banen.’ Thans zouden wij zeggen: in geene velden of wegen.


{==23==} {>>pagina-aanduiding<<}

[Baan-stroopers]

BAAN-STROOPERS zegt men in deze streken voor struikroovers, of zulke roovers, die de groote wegen onveilig maken. Het is het Fransche voleurs de grand chemin.

[Baaske]

BAASKE is hier een titel, met welken men eenen onbekende van minderen stand aanspreekt, als in Frankrijk met dien van Monsieur; te Napels met dien van Christiano; in Duitschland met dien van mein Freund, en in andere streken van ons land met dien van Vriend, hetwelk het ook eigenlijk zeggen wil, vertalende Kiliaan het amiculus. Want dat door amiculus hier door Kiliaan niet verstaan worde eene Base, eene soort van slip, die oudtijds gedragen werd, gelijk ik ergens gelezen heb, blijkt daaruit, dat hij Basinneken ook heeft, en het overzet amicula. Over de oudheid van het woord Baas, 't welk eigenlijk Heer beteekend heeft, zie Mylius, Lingua Belgica, p. 157.

[Baat]

BAAT. Eene Koe wordt, bij de landlieden van deze streken, gezegd in de baat te zijn, wanneer dezelve aan het kalveren dragen is.

[Badden]

BADDEN, voor baden, de derde persoon in 't meervoud des onvolmaakten tijds van bidden. Het is ook de uitspraak der Friezen. Zie over hetzelve den Heer Bruining, Nederduitsche Synonymen, voorr. Blz. 17 en volgg.

[Baduit]

BADUIT, voor de helft van eene pint. Dagelijks hoort men dit woord, elders bijna in onbruik, door de melkboerinnen bezigen. Dan verkeerdelijk spreken

{==24==} {>>pagina-aanduiding<<}
zij het uit, als ware het Beduit; want zoo wel Kiliaan, als Meyer, schrijven Baduit, en leggen het uit: uijerken, terwijl de eerste het in Bastaard-Latijn overzet cheopina, het Fransche chopine. Niet alleen van de melk, maar ook van olie, sterken drank en andere natte waren, wordt dit woord gebezigd.

[Baf]

BAF. Iemand den baf geven, voor hetgeen men, bij eene gemeene spreekwijze, ook wel noemt iemand den zak geven.

[Baf]

BAF. Een goede baf zegt men hier voor een' rijkelijken beet. Mogelijk heeft het eenige betrekking op het Fransche bave. Men zegt ten minste wel, bij eene min of meer lage spreekwijze, wanneer men van een lekker beetje spreekt, dat het is, om van te kwijlbaarden, het welk veel overeenkomst heeft met het Fransche baver. In het oud-Fransch is baffrer, manger gloutonnement; zie den Heer Roquefort, Glossaire de la langue Romane op het woord; en hetzelfde heeft nog in dien zin plaats te Troyes. Zie Vocabulaire Troyen, in de Ephemerides de Grosley, 3. Part. Chap. 8.

[Bagge]

BAGGE noemt men hier die dunne ijzeren plaat, welke, ter besparing van eene gladde plaat, in de vuurhaarden geplaatst wordt, om er tegen te stoken. Ik heb het woord nergens, in dien zin, aangetroffen; dan, dewijl het, voor eene mand of voor een juweel genomen, aldus van buigen genaamd is, denk ik, dat zoodanige plaat insgelijks om de buigzaamheid dien naam heeft. Elders noemt men die slabbe.


{==25==} {>>pagina-aanduiding<<}

[Bajert]

BAJERT, Beijert, werd oudtijds alhier genaamd dat gedeelte van het Gasthuis, thans het oude mannen-huis, waarin vreemdelingen en reizigers werden opgenomen. Het werd waarschijnlijk aldus genaamd, om den mengelhoop van allerhande menschen, aldaar opgenomen geweest zijnde. Diergelijke inrigting heeft nog te Amsterdam bij het Gasthuis plaats, en denzelfden naam van Bajert, Beijert, behouden. De oude Waalsche Kerk wordt nog heden ten dage de Bajert genoemd, omdat dezelve voorheen de Gasthuis-kerk was, en in stukken van dien tijd heet zij l'Eglise de l'Hôpital, welke in een Krankzinnigenof Dol-huis veranderd is, weshalve de straat, aan welke hetzelve staat, achter den Bajert, ook wel bij verkorting, de Bajert genoemd wordt.

[Bakje]

BAKJE. Men zegt hier veel een bakje thee drinken onder den burgerstand, voor een kopje thee drinken, van het Fr. Tasse. Wat Bak betreft, dat hetzelve zeer goed in dezen zin zij, kan men, onder anderen, zien uit Kiliaan, en uit het bij den Hr. Roquefort, Gloss. de la lang. Rom. voorkomende woord back, hetwelk hij overzet: vaisseau à boire, coupe, écuelle. Dan hetgene hij daarbij voegt, dat het van bacar kome, draagt mijne toestemming niet weg. Mij schijnt het veel eerder te komen van het Duitsche Back, hetwelk bij Wachter ook beteekent vas cavum.

[Bak-kar]

BAK-KAR wordt eene koetskar veeItijds genaamd door de dorpelingen en de landlieden.

[Bak-keet]

BAK-KEET. De boeren-hoeven zijn, in deze streken,

{==26==} {>>pagina-aanduiding<<}
meest voorzien van een' oven, buiten een van het huis afgezonderd vertrekje uitstekende, waarin de bewoners hun eigen brood bakken. Deze plaats noemt men de bak-keet, die ook somtijds bestaat uit een afzonderlijk huisje, op den boeren-hof staande, hetwelk in den zomer ook wel door het huisgezin bewoond wordt. Den naam doet men zulk een huisje behouden, zelfs wanneer er geen oven meer in gevonden wordt.

[Bamis]

BAMIS, voor St. Bavo's Mis. Deze dag, de 1ste van October, is een van die, welke in dezen omtrek, bij de boeren, tijdmerk maken, gelijk Lichtmis, St. Jan, St. Maerten, enz.

[Banen]

BANEN. De bouwlieden gebruiken hier veel de spreekwijze van het land te banen, hetzij in de beteekenis van het land gelijk te maken, hetzij eenvoudig van hetzelve te bebouwen. In een oud stuk bij Alkemade en van der Schelling, Beschrijving van den Briel, 1. D. Blz. 66, wordt gesproken van eene vrije gifte, om dezelve huisingen en erven, gebruikt ende gebaant te wesen, enz.

[Bazinne]

BAZINNE, voor: de vrouw van het huis. Meer in het bijzonder gebruikt men het van eene herbergierster, vooral, indien dezelve geen man heeft.

[Bede]

BEDE, Bekend zijn de Grafelijke beden. Te Breda had men, onder de oude staats-regering, nog eenen ontvanger van de Beden van Braband; en vele schuldbrieven, die thans in algemeene staatsschulden zijn

{==27==} {>>pagina-aanduiding<<}
verwisseld, waren op dezelve gevestigd. Deze beden moet men niet als Supplicatiën van onze oude Vorsten beschouwen; veel minder voor opgelegde schattingen, van bieten, gebieden, noch ook, aan den anderen kant, als vrijwillig aangebodene lasten, van bieden, aanbieden; maar als hetgeen men onder het staatsbewind gewoon was petitiën te noemen, welke men vrijheid had geheel of gedeeltelijk in te willigen of af te slaan, hoezeer men dezelve somtijds moeijelijk weigeren konde; waarom Kiliaan het woord niet alleen door census en vectigal, maar zelfs door exactio vertaalt.
Dat bidden eertijds ook eenvoudig vragen beteekend hebbe, zie bij den Heer Ypey, in zijne Verhand. over de verouderde woord. in den Staten-bijbel, blz. 22.

[Bedelbrief]

BEDELBRIEF. Een Bedelbrief wordt, in deze streken, genaamd een verlofschrift, door Roomsche Geestelijken gegeven aan lieden, door brand, of andere ongevallen, ongelukkig geworden, om bij andere Kerken of bijzondere personen eenigen onderstand te mogen vragen, doorgaans met eene aanmaning of opwekking tot mildadigheid vergezeld. Ook de Magistraat der Stad Breda gaf voorheen Bedelbrieven uit aan sommige personen; zie het Extract uit de Notulen en Resolutien van de Magistraat der Stad Breda, gevoegd bij Hun Ed. Achtb. Publicatie van 8 April 1779. Dat Bedelbrief hier niet in een' kwaden zin moete genomen worden, blijkt uit de benaming van bedeldagen, ook aan de bededagen gegeven. Zie wijders over het woord mijne Oud-Friesche spreekwoorden, blz. 56 en 57.


{==28==} {>>pagina-aanduiding<<}

[Bedied]

BEDIED, voor uitlegging. B.v. hij wil van alles bedied hebben, voor hetgene men elders zeggen zoude, uitsluiting hebben. Bij Kiliaan is het significatio, interpretatio, declaratio, argumentum; en bedieden, het tegenwoordige beduiden, 't welk eigenlijk den Hoogduitschen tongval bedeuten verraadt, die eindelijk den echt vaderlandschen verdrongen heeft. In de oude Friesche wetten leest men bithiothen, voor interpretari, explicare; zie Junius, Glossar. Gothic. p. 349; en wijders den Heer Wassenbergh, Bijdragen tot den Frieschen tongval, 2. St. Blz. 21. Men vindt het woord, ofschoon thans elders weinig in gebruik, bij den Hr. Weiland. Opmerkelijk is de wending, in welke het voorkomt in de Liesveldsche Bijbels, I Cor. IV, Lett. B: ‘Broeders, dit heb ik op mi, en op Apollo bediet;’ alwaar de Staten-Bijbel toegepast heeft. Dan, om tot het zelfst. naamw. bedied terug te komen, het wordt hier meermalen in de beteekenis van een eenvoudig te kennen geven gebezigd; en in dien zin leest men bij Dan. Heinsius, aen Jonker Jan van der Does, Heere van Noordwijck, in het begin:

‘Nu sie ik voor gewis, dat al wat de Poëten 
Van Phoebus door haer konst ons hebben laten weten, 
Niet anders is geweest dan slechts een vals bediet;’ 

alwaar het, gelijk ook hier meermalen, eenvoudig een te kennen geven beteekent.
Men vindt bij Hooft en schrijvers van dien tijd ook bediedinge en bedietsel. Dit laatste werd ook gebruikt voor een voorteeken van iets, dat geschieden kan of zal. Men gebruikt hier ook veel het werkw. bedieden en, schoon zeldzamer, bediedenis en bediedinge.


{==29==} {>>pagina-aanduiding<<}

[Bedienaars]

BEDIENAARS, of Bedienders, worden door de Roomschen genaamd de knapen, die het outaar bedienen, of den dienstdoenden Geestelijke ter hulp staan.

[Bedienen]

BEDIENEN noemt men hier het toedienen der Roomsche kerkregten aan stervenden na afgelegde biecht. Wanneer iemand dezelve alle ontvangen heeft, zegt men, dat hij ten volle bediend is geworden, of dat hij zijne volle bediening gehad heeft. In Neder-Saksen gebruiken de Lutheranen ook de spreekwijze: iemand beregten, berigten, voor iemand, in articulo mortis, de biecht afnemen, en denzelve het H. Avondmaal toedienen.

[Bedigt]

BEDIGT, voor digt op malkander. B.v. de boomen staan zeer bedigt. - De schoten, die men hoort, zijn zeer bedigt.

[Bedrueven]

BEDRUEVEN, voor bedroeven. De oe wordt, door echte Bredanaars van de laagste en middelbare klasse, op zijn Brabandsch, als ue, de oo als eu, uitgesproken. Bekend is van ouds de verwisseling van oe en oo met ue en eu.

[Bedstad]

BEDSTAD. Stad en Stede, voor plaats, is bekend. Min of meer zonderling klinkt bedstadt voor bedstede, in het zoogenaamd Bredasche vóórdeel. Zie onder anderen, van Vliet, Recht van Successie, blz. 10.

[Bedijen]

BEDIJEN, voor gedijen. Gestolen goed bedijt niet. Bij Kiliaan vind ik bedijden, bedijghen, augescere, augeri, bene provenire, recte provenire, crescere, proficere.


{==30==} {>>pagina-aanduiding<<}

[Beeldje]

BEELDJE, of Beeldeken, gelijk men het hier uitspreekt, voor; een prentje, of welke afbeelding ook van iets. Zoo hoort men b.v. de kinderen wel zeggen: Gij moest eens een beeldeken voor mij maken, d.i. eens eene teekening voor mij maken, of iets voor mij teekenen. Overdragtelijk wordt hier ook een onheusche brief, of een ander onheusch geschrift, een beeleken (beeldeken) genoemd, gelijk men elders zegt: een kabinetstukje, of een stukje om in een lijstje te zetzen.

[Beemd]

BEEMD, een woord; elders naauwelijks, dan in den dichterlijken stijl bekend, is hier zeer veel in gebruik. Bij Kiliaan is beemd overgezet pratum, ager ex quo foenum percipitur. In den Theutonista is ook bend meer bepaaldelijk overgezet door pascua foenifera, en in dezen zin wordt het hier meest in het bijzonder gebezigd van zulke wei- of hooilanden, welke aan de zijde van het water liggen en doorgaans alle jaar onderloopen. Zoo worden sommige weilanden onder Etten de beemden genoemd; en zoo heeten nog de weiden en hooilanden achter Burgst naar het Nieuwe Veer de Haagsche Beemden. In Zuid-Braband, niet verre van Leuven, zijn twee plaatsen, die op beemd uitgaan, te weten: Kapellebeemd en Zuurenbeemd, door Grammaye, in Antiquitt. Brabant. overgezet: Capellae pratum, en acerbum pratum. Daar wij hiervoor zagen, dat de Theutonista het woord Bend spelt, zoude het mij niet verwonderen, dat hiertoe behoorden de benninghen van water, d.i. overstromingen van water, van welke wij lezen bij van Mieris, Charterb. 4. D. Bl. 49. Dat de verwisseling van

{==31==} {>>pagina-aanduiding<<}
ND en NN, voornamelijk in het meervoud van een zelfstandig naamw., niets ongemeens zij, weten alle, ook slechts oppervlakkige, taalkenners.

[Been]

BEEN. Geen been in iets vinden, voor geene zwarigheid, of geene schande in iets vinden. Beenen is, bij Kiliaan, schimpen, calumniari, en verbeenen zet hij over vituperare. Nergens heb ik deze spreekwijze zoo dikwijls, als hier, gehoord. Dezelve is reeds zeer oud. Ik meen zelfs, bij Huygens, gevonden te hebben: been in iets vinden.

[Beenen]

BEENEN. Hoezeer dit werkwoord ook elders in gebruik zij, geef ik het hier zijne plaats, als in deze streken zeer gemeenzaam. Zie van hetzelve mijne oud-Friesche Spreekwoorden, blz. 93. Van hetzelve komt het zamengestelde aanbeenen, b.v. in hoe veel tijds zoude ik het aanbeenen? d.i. aanstappen.

[Beê-weg]

BEÊ-WEG, of Bede-weg, zeggen hier de geringe burgers en landlieden voor bedevaart. Vele zoodanige hebben alhier plaats, niet alleen naar Kevelaar, Scherpenheuvel en elders, waar de Lieve Vrouw bijzonder geëerd wordt; maar ook naar andere plaatsen, in het land van Breda zelf gelegen, onder welke er ook eenige gevonden worden, die men, ter genezing van bijzondere kwalen, bezoekt.

[Begaafd]

BEGAAFD. Zie BEGEVING.

[Begaan]

BEGAAN. In plaats dat, elders, de schouw doorgaans gezegd wordt te gaan over wegen, wateringen; dijken, enz. wordt hier dezelve gezegd, die te begaan.


{==32==} {>>pagina-aanduiding<<}

[Begaan]

BEGAAN, voor te voet gaan bereiken; b.v. eene plaats in een uur tijds begaan.

[Begaan]

BEGAAN. Begaan zijn met iemand, of met de omstandigheden van iemand, is wel niet uitsluitend alhier in gebruik, maar echter veel gemeener, dan elders. De ouden gebruikten het ook voor: versaagd, verschrikt, Zie de Liesveldsche Bijbels, Luc. 24, Lett. A.

[Begaden]

BEGADEN, of, gelijk dit woord hier uitgesproken wordt, begaaijen, beteekent hier alleen in eenen kwaden zin bevuilen, tegenwoordig meest besmetten. In den gebruikelijken zin van aansteken komt het laatste voor Passionael, Somerstuck, van 1489, fol. 16. Col. I.: ‘en al die ād begade, hi so met syn adem, dat si al siec warẽ.’ Dan uit de aanteekenig van den Heer Clignet op van Maerlant, 2. d. blz. 37, zal men zien, dat het oudtijds ook in eenen goeden zin gebezigd werd, b.v. begaden met goud, voor vergulden. Vergalijk bij Huydecoper op Melis Stoke, I. D. blz. 356, en dulces ante omnia Musae, 2. St. blz. 26 en volgg. Opmerkelijk is het intusschen, dat Gaudy in het Wallisch latrina, cloaca, beteekent. In eenige plaatsen van Neder-Saksen is Göde, Gäde, in het Deensch Giödring, mest, vuilnis. In Westphalen wordt eene goot aan de straat, waardoor het water en de vuilnis loopt, Gauske, Gauseke, genoemd, waardoor men op de gedachte komt, in vergelijking met het Wallische Gaudy, dat dit werkw. oorspronkelijk geheeten hebbe begauden in plaats van begaden. In het Fransch is Cadou, volgens Roqueforts, Dictionn. Etymol. ‘ordure, matière fécale tirée d'une fosse, fumier, immondicité.’ Hij leidt het af van cacare.


{==33==} {>>pagina-aanduiding<<}

[Begankenis]

BEGANKENIS is hier nog in algemeen gebruik voor begrafenis, of eigenlijk voor lijkstaatsie, het Lat. exsequiae; Fr. convoi funèbre, waarvoor men thans meest slechts eenvoudig convoi gebruikt; Hoogd. Leichenbegängnis, voor hetwelk men te Breda ook wel eens Lijkenbegankenis hoort. Men heeft hier het spreekwoord: het was als eene begankenis, om aan te duiden, dat er zoo veel volks op de been was, als of het eene processie ware. Begankenis trouwens beteekent, ook bij Kiliaan, in den eersten zin, algemeen aditus, accessio, congressus, frequens conventus, frequentia, celebritas. Vervolgens is hetzelve niet alleen voor lijkstaatsie gebruikt, maar ook voor alle soort van begankenis, b.v. voor eene bedevaart. Het komt van het woord begaan, oorspronkelijk adire, obire, circumire beteekenende, even als het Lat. celebrare, voor vieren, een feest vieren, gebruikt. Zie de Liesveldsche Bijbels, Hester, 16, Lett. E, en Matth. XIV, Lett. B. Men zegt nog in het Hoogd. ein Fest begehen. Bij Matthaeus Analect. t. ult. p. 932, leest men: ‘item des anderen daechs na Sinte Blasius sal men begaen al der Heeren vrienden, en die deser Kerk ende onser oerden goet gedaan hebben.’ Het woord begankenis ontbreekt bij den Heer Weiland, doch wordt bij oude schrijvers veel gevonden. Zie wijders Huydecoper op Melis Stoke, 4 B.v. 1151.

[Begeven]

BEGEVEN, voor begiftigen.

[Begeving]

BEGEVING wordt ook hier, even als op sommige andere plaatsen van ons land, gebruikt voor de toezending of bekoming van eenig leed of ongeval. Eene be-
{==34==} {>>pagina-aanduiding<<}
zoeking zoude men thans zeggen. Begaafd had, in dien zin, voorheen de beteekenis van bezocht. In de Liesveldsche Bijbels leest men Matth. IV. Lett. D: ‘Ende si brachte tot hem alle crancke met menigerlei siecten en qualen beghaaft.’ In de Stads-rekening van Breda, 1575, vindt men: ‘Item Jan Adriaansz. Gasthuijsmeester hadde tot gerieff van zijnen zwager, welcken Godt den heere met de pest begaeft hadde op de Gasthuijsvelde buyten het Gasthuijseijnde noch doen maecken op zijn kost twee nijeuwe keeten.’ In de Stads-rekening van 1602: ‘Ende de andere huijsingen metten toebehoorten wordt gebruijkt bij den Pestmr. ende gelaten tot gerieve van de burgeren ende ingesetenen, die met de haestige ziekte begaeft worden.’ Algemeen is bekend de gave Gods, voor de pest, als eene bezoeking bij uitnemendheid. Zie Kiliaan en den Heer Weiland. Bij Junius in zijnen Nomenclator, Blz. 295, wordt Pestis overgezet: pestilentie, gratie Gods. Hiervan leest men in de Stadsrekening van Breda, 1625: ‘Pierijntcken Corn. Gerryts dochter bet: voor dat zy met twee andere tot haer deser stadts vleeschhalle en de pleijne daarachter liggen̄ (daarinne eenighe Soldaeten van de gave Gods gestorven waren) schoon gemaeckt ende daer over zeven dagen besich geweest zijn.’ En bij Bredero in Jerolimo, 3. uitkomst:
‘Het hij langh alegen, van wat ziekte

Is hij gestorven? Sy segghen van de gave Gods.’
Men behoeft dus niets geheimzinnigs te zoeken in het bekend versje boven eene thans toegemetselde poort van het Stads-krankzinnigenhuis te Amsterdam; even als of Vondel, die het dan omtrent het jaar 1615

{==35==} {>>pagina-aanduiding<<}
zoude moeten gerijmd hebben, hetzelve zoude hebben willen doen dienen ter beschimping of bespotting van eenen Burgemeesters zoon, die aldaar wel onthaald werd en goede ciere maakte; en waarvoor Vondel, tot straf, een jaar in het tuchthuis zoude gezeten hebben, welk sprookje het mij verwonderd heeft, onlangs, in ik weet niet welk tijdschrift, herhaald gevonden te hebben, te meer, daar het hoogst onzeker is, of Vondel wel de maker van dit rijmpje geweest zij. Zie Wagenaar's Amsterdam, 3. D. 4. B. Veel aannemelijker is de gedachte, welke ik in een ander tijdschrift aantrof, dat het ontleend zij uit het opschrift van het Leeuwenberg's Gasthuis bij Utrecht:

‘Leeuwenberch is hier opgheresen, 
Daar Juffrau Agnes van Leeuwenberch ghepresen 
Tot behòef der burgers met Peste beghaaft, 
Die worden alhier ontfaen en ghelaeft.’ 

Zie Tegenwoord. Staat van Utrecht, blz. 399 en 400.
D. 1. Bij Kiliaan wordt de pest ook zaligheid genoemd.

[Beginnen]

BEGINNEN heet hier van de vrouwen, jamjam instantis partus signa dare. Op sommige andere plaatsen wordt het slechts van het vee, inzonderheid van het rundvee, gezegd.

[Begost]

BEGOST zegt men nog veel te Breda in den verleden tijd, minder in het deelwoord. In beide was het zeer gemeen in de oude taal. Ook hebben de oude schrijvers veel begonst. Zie, onder anderen, M. Stoke, 1. B.v. 326, en 6. B.v. 442. In het Psouter van Lipsius, Ep. ad Belgas 44, Cent. 3, is coepi overgezet begegunsta, In Zuid-Braband is begost ook nog in gebruik.


{==36==} {>>pagina-aanduiding<<}

[Begot]

BEGOT, voor bij God, eene uitroeping herwaarts uit Zuid-Braband overgewaaid. Het Fransche bigot wordt door sommigen afgeleid van het Hoogd. bey Gott, of liever van het Eng. by God (pardieu). Zie Furetière op het woord. Dan Wachter acht het afkomstig van het Angels. bigan, colere.

[Begrijpen]

BEGRIJPEN wordt in deze streken veel gebruikt in den eigenlijken zin van omvatten, in welken alleen Kiliaan het woord heeft, niet in den zedelijken zin van intelligere, welke ook slechts de tweede beteekenis van ons bevatten is, zoo wel als van het Latijnsche comprehendere en het Fransche comprendre.

[Begijnen-rijst]

BEGIJNEN-RIJST wordt hier eene soort van dikke vlade genaamd, hoofdzakelijk zamengesteld uit melk, eijeren, rijst, suiker, kaneel enz. Dezelve heet alzoo, omdat de Begijnen te Breda eenen bijzonderen goeden slag, misschien wel een geheim hebben, om dien op eene aangename wijze te bereiden; waarom ook die zusterschap gewoon is dezelve, bij sommige plegtige gelegenheden, aan aanzienlijke personen eershalve te vereeren, ook aan de Heeren en Baronnen van Breda, wanneer die zich voor eenigen tijd aldaar bevinden, als aan wier doorluchtige Voorouders zij de instandhouding van hun gesticht, bij de onderscheidene verdragen, op welke de stad aan de Staatsche zijde overging, te danken hebben.
Wat de afleiding van het woord Begijn betreft, de meesten geven het eenen Brabandschen of Duitschen, immers Noordschen, oorsprong. Zie Furetière en den Heer Weiland, welke echter daarin merkelijk ver-
{==37==} {>>pagina-aanduiding<<}
schillen, dat de eerste het woord Begijn meent te komen van het hulsel, 'twelk de Begijnen dragen; en de laatstgenoemde in tegendeel zegt, dat dit hulsel van de Begijnen den naam verkregen heeft; hetwelk ook het gevoelen van Wachter is, die het woord afleidt van het A.S. began, bigan, biggan, colere, observare, servire. Von Wicht, Ostfries. Landrecht, p. 40. zegt, dat sommige handschriften, in plaats van Beginen, hebben begeven, waaruit zoude kunnen schijnen, dat het eerste slechts eene verbastering zij. Zie over begeven luiden de Oude Friesche Wetten, Blz. 106, en Huydecoper op Melis Stoke 3. D. Blz. 142 en 449. Dezelve worden verwisseld met geordende, Groot Placaat-Boek 1, 1470. In het oud-Fransch was ook se rendre: zich geestelijken maken, het kloosterleven omhelzen. Rendu was in hetzelve een kloosterling; rendue eene geestelijke Dochter. Na al deze affeidingen is het zonderling genoeg, dat in Westphalen de jonge varkens over 't algemeen biggen (Eng. biggs) genoemd worden, en dat de jonge gesnedene varkens van het vrouwelijke geslacht, voornamelijk in Munsterland, in 't bijzonder beginnen heeten. Wachter's afleiding schijnt in zoo verre de zekerste, als het bekend is, dat begga, de zuster van Pepyn, in het klooster ging, en de stichteres der
begijnen geworden is. Of echter het werkw. beggan, biggan, van begga, of wel dit eigen naamw. van het werkw. moete worden afgeleid, schijnt niet geheel zonder twijfeling te zijn.

[Behang]

BEHANG noemt men te Breda de kamerbehangsels, alsmede de gordijnen der ledekanten en diergelijke slaapplaatsen.


{==38==} {>>pagina-aanduiding<<}

[Behanger]

BEHANGER. De zadelmakers noemen zich te Breda ook behangers, waardoor men niet verstaan moet kamerof ledekant-behangers; maar behangers der paarden voor de lijkkoets, tot welker versiering zij de kleeden, kappen, strikken, en verder toebehooren, verhuren.

[Behoorte]

BEHOORTE voor behoorlijkheid. Het is een goed, maar verouderd, woord. Zie de Heeren Ypey en Ackersdyck, taalkund. Aanmerkk. op veroud, woord. van den Staten-Bijbel, blz. 9 en 10. Bredero heeft het voor pliqt, in zijn groot Liedtboek, blz. 6, der uitgave van 1622. Voorheen had het ook de beteekenis van beurt. Kiliaan: ‘met behoorte iet doen, per vices aliquid agere, per vices et condecenter alternatim.’ In den Bijbel bij H. Petersen van 1541 leest men Nehem. 4, Lett. D: ‘en ghi sult bi behoorten des nachts en 's daeghs werken.’ In dezen zin moet men het ook opvatten bij Mollyns, nieuwe Chronijcke van Brabant, fol. 144, col. 1: ‘ende daerop saten die Trompetters ende alderhande musicienen met spel en̄ sanc, welcke Trompetten eerst begonsten te spelen, en̄ daar na alle dandere elck na zijn behoorte sonder cesseren.’

[Beide-gaar]

BEIDE-GAAR, voor alle-beide. Het is zeer oud. Van Maerlant, Sp. Hist. 1. P. 1. B. 3. C. vs 7:

‘De heilege Geest, die beedegader 
Coemt uten Zone en uten Vader.’ 

Zie ook Melis Stoke, 4, 1448 en anderen. Kiliaan heeft beijde-gaders, en zet het over ambo simul. Vondel gebruikt het nog in zijn Pascha, ofte Verlossing Israels, 5. D. 1. Toon.:

{==39==} {>>pagina-aanduiding<<}


‘D'een houdt sig aan de koets of aan de wielen ront; 
En d'ander al verbaest, om boven 't water waeker 
Nog 't hooft te houden op, grijpt sijnen naesten macker, 
En sincken beijdegaar.’ 


[Beije]

BEIJE, voor bezie, is hier zeer gemeen. Eigenlijk is het baaije, van het Lat. bacca; en aldús spreekt men het hier niet alleen uit, maar men vindt het ook alzoo geschreven bij Meyer, in zijne verouderde woorden.

[Bejegenen]

BEJEGENEN wordt hier dikwijls, zonder eenig bijvoegsel, in eenen kwaden zin gebruikt. Dit zoude schijnen te strijden tegen de stelling van hen, die meenen, dat jegens in een' goeden, tegens in een' kwaden zin moete genomen worden. Zie Burman.

[Bekaaid]

BEKAAID. Bekaaid met iets uitkomen, voor: bedrogen met iets uitkomen. Bekaaijen was oudtijds bedriegen. Ik gis met eenen verstorvenen lettervriend, dat de Brabandsche of Vlaamsche tongval is bekeijen. Bekend is de spreekwijze: de kei in het hoofd hebben, d.i. dom, ligt te bedriegen zijn. Hiervan kaijig, keijig, dat mij, ook bij niet zeer oude schrijvers, wel is voorgekomen. Hoezeer dit bekaaid ook in Holland gebruikelijk zij, heb ik het echter, als langs onze streken derwaarts waarschijnlijk overgewaaid, niet willen overslaan

[Bekennen]

BEKENNEN, voor kennen en erkennen. Zie het in de beteekenis van het eenvoudige kennen, Passionael, Winterstuck, van 1489, fol. 44, d Fol. 22, c. Fol. 33, d.

{==40==} {>>pagina-aanduiding<<}
Voor erkennen: ‘Hij had zich zoo verkleed, dat men hem niet kon bekennen.’ Zoo heeft ook hier, gelijk elders, plaats het spreekwoord: ‘het was zoo donker, dat men geene hand voor zijne oogen kon bekennen.’ Zie ook dit woord bij Kiliaan, waar het niet, dan in de tweede beteekenis als fateri, voorkomt. Bredero in het Moortjen, 1. Bedr:

‘O harteloose mont! u valsheid en u snootheijdt 
Beken ik door de tijd in een volwassen grootheijdt.’ 

Dat de Ouden kennen en bekennen zeer dikwijls willekeurig gebruikt en verwisseld hebben, blijkt daaruit, dat in het Middeneeuwsch Duitsch bekennen voor het eenvoudige kennen, en bij onze ouden kennen voor bekennen genomen werd, zelfs in lijfstraffelijke vonnissen.

[Bekken]

BEKKEN wordt, door ouderwetsche vrouwen, alhier, in de vrouwelijke handwerken, voor punten, als werkwoord, gebruikt; of ook wel voor hetgeen men naderhand schulpen genoemd heeft.

[Beklagen]

BEKLAGEN. Iemand beklagen, voor iemand aanklagen. Men gebruikt het, in denzelfden zin, ook op sommige andere plaatsen. Bij Bredero in den stommen Ridder leest men:
‘Dat mijn beklachten ach! is maar al te waar.’ alwaar ik beklachten voor een werkw. neem, dewijl er, in geval het een zelfst. naamw, ware, voor is zoude moeten staan zijn.

[Beklavering]

BEKLAVERING. Beklaveren, voor: beklauteren, beklimmen. In de zuidelijke Nederlanden hoort men nog

{==41==} {>>pagina-aanduiding<<}
dagelijks, bij de regtbanken, van diefte bij beklavering (vol par escalade).

[Beknoopen]

BEKNOOPEN. Men hoort hier nog nu en dan het verouderde beknoopen, in de beteekenis van bekorten, in het korte zamentrekken. Van hetzelve is het dagelijks gehoord wordende beknopt.

[Bekommeren]

BEKOMMEREN leest men, hier omstreeks, zeer veel, in Notariele en andere stukken, voor hetgene men thans, met een onduitsch woord, zegt arresteren. Het wordt dikwijls zamengevoegd, b.v. met arrest, bezetting, of anderzins, te bekommeren. Bekommeren, voor: arresteren, in beslag nemen, vindt men nog bij Wagenaar, 3. D. blz. 532. Zie ook Kiliaan op het woord. Men vindt het in deze beteekenis ook bij Bredero, in het Moortjen, 5. Deel:
‘Soo tijen sij nae 't huijs hier van Gerrit den Dief, En huuren daar een kleedt, of lossent uit de Lommert, Of nae de Schojer, of daer 't goetjen is bekommert.’

[Bekoring]

BEKORING. Ik heb hier een en andermaal hooren bezigen de spreekwijze: hij raakte in bekoring, om dit of dat te misdoen, d.i. in verzoeking. Bekoren was eertijds verzoekvn (tentare). L. van Velthem, Sp. Hist. 1, 17:

‘Ende over die slinke side van daer 
Soe staet bosch voorwaer, 
Daer onse Here in vaste mede 
XL dage, ende daer na ter stede 
Die Duvel wilde becoren saen.’ 

Hiervan vindt men in de zesde bede van het ge-
{==42==} {>>pagina-aanduiding<<}
bed des Heeren in het oud-Friesch en Nederlandsch bekooring voor verzoeking, zie Adelung, Mithridat. 2. Th.S. 236, 259, 248, 251 en 252, hetwelk nog bij de Roomschgezinden alhier plaats heeft, of Coringhe; zie aldaar S. 249 en 250. In een Frank-Duitsch formulier vindt men Choringa. Koren in de beteekenis van tentare heeft Kiliaan nog, en bekoren is in Braband en Vlaanderen nog in dien zin gebruikelijk. Dan bij Schilter in den Rhythmus in victor. Ludov. Regis v. 25:

‘Sume sum verlorane, 
Wurdan sum erkorane,’ 

weet ik niet of erkorane wel door tentati, gelijk aldaar, moete overgezet worden, en of het niet aldaar electi zij, in tegenoverstelling van verlorane (perditi). Koren heeft ook Kiliaan in de beteekenis van eligere. Kechoroter is bij Kero comprobatus, en farchoraner reprobus.
Bekeurt, voor bekoord, vindt men, in eenen goeden zin, bij Phil. Numan, Strijt des gemoets, fol. 75, a: tot Caritate zijn bekeurt, d.i. tot weldadigheden. Men heeft te Delft nog de kamer van Caritate, afgescheiden van de diaconie, en, naar ik meen, die van het algemeen armbestuur, alsmede het Caritaten-huis, in hetwelk oude vrouwen en weezen verpleegd worden.

[Bekroonen]

BEKROONEN. Eenen weg bekroonen, of doen bekroonen, moet een ieder, die eenen weg, door zijne goederen loopende, wil doen afsluiten, d.i. iederen belanghebbende oproepen, om, binnen den tijd van zes weken, zijn regt, bezwaar, of beklag daartegen in te brengen. Bekroonen toch zet Kiliaan over con-
{==43==} {>>pagina-aanduiding<<}
queri. Kroonen was bij de ouden queri. Hiervan bij van der Eyk, Zuid-Holl. p.m. 139: ‘om menigerhande gecroon ende versoek van onse landen.’ En bij van Mieris, Charterb., 2. D. blz. 49: ‘ten ware, dat ons de poorteren daarover croonden.’

[Bekwelen]

BEKWELEN voor betreuren. B.v. hij bekweelt nog dagelijks zijne ouders, hetwelk eigenlijk beteekent: hij kwijnt nog dagelijks wegens het verlies van zijne ouders. Kwelen is eene zamenstelling van het werkw. kwedelen, quedelen, bij Kiliaan overgezet languere, gemere, languore tabescere. Derhalve zoude bekwelen het naast komen bij het Lat. ingemere, als bedrijvend werkw. genomen. Zie over het woord kwelen den Heer Weiland, en de Bijdragen, 2. D. blz. 307, alsmede den Heer Ypey, in zijne taalkund. aanmerkk. over verouderde woorden in de staten-overzetting des Bijbels, op queelen, en Huydecoper's Proeve, blz. 404. Men vindt bekweelen, voor betreuren, gebruikt bij Bredero, in Lucille, Act. 1:

‘Hier door is 't sprookje ook van Io eerst versiert, 
Die in een witte koe al sommeling bequeelde 
Het ongheoorlooft werk, dat zij met Jupijn speelde.’ 

En bequeelt, voor beklaagt, in Griane:

‘Wie eijgen-sinnigh stout ter wereld iets bestaat; 
Bequeelt wel dit zijn doen in 't eijnde, maar te laat,’ 

Verqueelen als onzijdig werkw heeft hij in Rodderick en Alphonsus. Pag. m. 42.
Kwelen wordt in Zuid-Braband nog veel voor treuren, klagen, gebruikt. De Heer Weiland zegt bekwelen gelijkvloeijend te zijn; echter hoort men hier ook wel bekwolen, hetwelk men ook bij de ouden vindt.

{==44==} {>>pagina-aanduiding<<}
Spelen van Sinne, tot Antwerpen bij Willem Silvius, 1567, blz. 737.
‘Dat heeft Dathan en Abiron wel bequolen.’

[Bel]

BEL wordt hier zeer gemeenzaam gebruikt voor gezwel; b.v. eene bel aan het been. Ook wordt het door Kiliaan uitgelegd door bobbel en overgezet bulla. In het Bretonsch is Pel, Pellen, Bellen, een bal, een kloot. Zie over bal, bel, bil, bol, bul, ten Kate, en de Maandelijksche Bijdragen. Bredero gebruikt bel voor bol in Angeniet:

‘Gheen grooter quaet geschiet hier op den aertschen bel.’ 

De beteekenis is nog overgebleven in het zeer gemeenzame zamengestelde woord bel roos.

[Belabberd]

BELABBERD zegt men hier in den dagelijkschen omgang voor: haveloos, bevuild. Bij Kiliaan is belabberen, of belammeren, impedire, intricare, disturbare, praepedire, interturbare, inquinare, polluere. Dat de beteekenis, in de twee laatste worden vervat, hier alleen toepasselijk zij, ziet ieder. De eerste zijn ons tegenwoordig belemmeren. Zie Ten Kate, 2. Proeve, in Lem en Lam. In hunne beteekenis wordt belabberd alleen van iemand gebruikt, die eenig gebrek of beletsel in het spreken heeft. Voor het overige hoort men het meest in eenen overdragtelijken zin: b.v. Het ziet er belabberd uit met die zaak, voor slecht.

[Beladen]

BELADEN. Met eene zaak beladen zijn, voor verlegen zijn, heb ik hier veel meer, dan elders, gehoord.


{==45==} {>>pagina-aanduiding<<}

[Belakken]

BELAKKEN, in de beteekenis van iemand eenen lak, eene ondeugd aanwrijven, is zeer gemeen; zeer ongemeen daarentegen de hier plaats hebbende van bedriegen, verlokken, waarvoor men, zoo hier als elders, doch niet, dan in de laagste volkstaal, zich wel eens bedient van het woord verlakken. Beide schijnen mij toe te komen van het Fransche Lac, Lat, laqueus, zoodat zij zooveel willen zeggen, als illaqueare, verstrikken; beide komen voor bij Meyer in zijn woordenschat, onder de verouderde woorden; en verlakken ook bij Kiliaan, alwaar zie de aanteekening van den Heer van Hasselt.

[Beleed]

BELEED, voor beleid, overleg, besturing. Brederode, Nederduitsche Poëmata, blz. 638 der uitg. van alle deszelfs werkk. v. 1638:

‘Bedenckt dat met beleet, ghij roemwaardighe 
Mannen.’ 

Men vindt het ook bij Roemer Visscher, in deszelfs Quicken, 5. Schok, No. 43:

‘Toen Knoetses dochter met haer lieve Nift, 
Zijn met Testament van veel duijsenden begift; 
Doch onder haers Vaders beleet en geheel gewout.’ 

alsmede in Spiegel's Hertspieg. 1, 566; 2, 34; 4, 451; 5, 113 en 459.

[Beleg]

BELEG, voor: inlegering van Krijgsvolk; van beleggen, voor belegeren, zie Huydecoper's Proeve, 8. B. v. 14. Men leest het, in die beteekenis, onder anderen in het Passionael, Somerstuck, van 1489, fol. 18. Col. 2.: ‘Ende men sach oec, dat si die stat al om beleijde.’


{==46==} {>>pagina-aanduiding<<}

[Beletten]

BELETTEN. Iets beletten, voor: op iets letten, iets met opmerkzaamheid beschouwen. Ik heb het zoo naauwkeurig niet belet, d.i. ik heb daarop niet naauwkeurig acht gegeven. In het Passionael, Winterstuck, 2. Druk, fol. 130, leest men: ‘en̄ hi besach al omme, offen (of hem) ijemant beletten mochte,’ d.i. bespieden of bemerken mogte.

[Bellefrooi]

BELLEFROOI noemt men hier, met een bastaard-woord, het hout, aan hetwelk de klok in eenen toren hangt. De Franschen verstaan doorgaans-de groote of alarmklok zelve door hun beffroy, hetwelk Nicot ten onregte schijnt af te leiden van béë en effroy. Pasquier meent, dat het een verbasterd woord zij, van effroi. De Heer Roquefort, Glossaire de la langue Romane, is van oordeel, dat het door de Kruis-vaarders van de Arabieren is ontleend. De Heer de Grave, Republique des Champs Elysées, t. 2. p. 197. is van gedachten, dat beffroi een bedorven woord zij van bel-fort, zamengesteld uit het Nederd. bel en het Fr. fort, zoo veel als fort à sonnettes. Eerder zoude ik denken om het Bretonsche bel, hetwelk een koperen bekken beteekent. Andere afleidingen zie men bij Ihre, Lexic. Suio-Gothic. op Barfried. Beter, dunkt mij, doet du Cange het komen van bel. Dit blijkt nog te meer uit het Eng. belfry, hetwelk nog in levenden gebruike is. Ook werd het niet alleen in het middeneeuwsch Lat. belfredus, belfragium, etc. genaamd; maar ook in het oud-Fransch belfroy, van hetwelk ons bastaardwoord een uitvloeisel is. Bij Kiliaan is het beffroij, belfort, belfroot. Uit deszelfs overzetting te oordeelen, houdt hij dit voor zoo veel, als eene schoone sterkte, (arx pulchra).


{==47==} {>>pagina-aanduiding<<}

[Belleman]

BELLEMAN voor omroeper. Zelfs in de stads-afkondigingen wordt op het einde altijd besloten, dat deze alomme door den stads-belleman zal worden gepubliceerd. Ik herinner mij, op dorpen der Baronie nog inderdaad den man met de bel te hebben gezien, en nog zeer onlangs had hij die ook te Breda. In Zuid-Braband wordt zoodanige bel nog algemeen gebruikt en te 's Hertogenbosch in sommige gevallen, als bij de verpachtingen van 's lands tienden en diergelijke. Tot andere omroepingen gebruikt men aldaar eene trompet. Te Bergen-op-Zoom, gelijk mij berigt is, wordt de omroeper van verkoopingen, verloren goed enz. ook Belleman genoemd, en hij gebruikt nog eene bel; doch eertijds had de uitroeper van het afvaren der beurtschepen een bekken, waarop hij met eene soort van trommelstokje sloeg, gelijk nog de omroepers in Holland doen. In de Costumen van Antwerpen, tit. 68 § 44, en art. 53 eodem, worden diergelijke omroepingen van te verkoopen goederen utbellingen genaamd. In oude stedelijke besluiten wordt deze beambte de stads klinker genoemd, gelijk men ook wel zegt: iets omklinken. Elders is anderzins belleman de ram der kudde, de aanvoerder, die de bel aan den hals draagt, ook wel klockeman genaamd, welk woord zelfs door de Franschen is overgenomen. Zie Ménage, Origines Françoises, in cloqueman, en Furetière in clocheman. Zoodanige belleman, der kudde wordt ook Belhamel genoemd, (waarvan men nog den aanvoerder van een oproer alzoo heet,) en sommigen willen zelfs, dat van die Bel, het woord Belier afkomstig is.


{==48==} {>>pagina-aanduiding<<}

[Bellen]

BELLEN, nog in het Hoogd. het baffen van eenen hond, wordt hier niet alleen gebruikt voor uitschouwen, (uitjouwen,) naroepen, uitschelden maar ook in de spreekwijze van schellen (schelden) en bellen, en zulks zoo voor onzijdig, als voor bedrijvend werkwoord. Dus zegt men niet alleen bepaaldelijk schellen en bellen voor razen en tieren; maar ook b.v. hij, of zij deed niets, dan hem schellen en bellen, d.i. op hem schelden en hem aanblaffen. Zie wijders op schellen, en over bellen de taal- en dichtkundige Bijdragen, 2. D. blz. 287 en 296. H; en mijne oud-Friesche Spreekw. blz. 15-19.

[Beloken]

BELOKEN. Beloken Paschen is hier nog zeer gemeen voor den Zondag, die het Paaschfeest besluit, den zondag Quasimodo. In het oude Psouter van Lipsius met de Duitsche vertaling, Epist. ad Belgas. Centur. 3. Ep. 44. is concluserunt belucon, en aperuerunt anlucan. In het Moeso-Goth. is lucan sluiten, of ons luiken, hetwelk door Kiliaan overgezet wordt claudere, occludere, operire, en thans weinig meer in gebruik is, dan in de spreekwijze de oogen luiken. Ook is van hetzelve nog overgebleven het zelfst. naamw. luik, Neder-Saks. Luke (uitgespr. loeke) voor eene opening in eenen zolder of kelder en op de schepen, of voor de blinden aan de vensterramen. Luka is in het Zweedsch nog in gebruik. Zie hetzelve bij Ihre. Luiken schijnt bij ons eenen dubbelden, en wel tegenovergestelden, zin gehad te hebben; zie Junius, Glossar. Gothic. op lukan, Wachter op Lücke, en ten Kate, 1. D. blz. 272. Zelfs hoort men hier nog wel den infinitivus luiken voor sluiten gebruiken. Hiervan had

{==49==} {>>pagina-aanduiding<<}
het ook de beteekenis van bedekken, verduisteren. Nieuw Geusen lietboeck, 1. D. blz. 26 Recto:

‘Ghedenckt der Papisten, die groot en smal 
Haer als Spaansche ezels lieten gebruijcken 
Meijnende daer door Gods woord te luijcken.’ 

Beluijck voor het binnenste, het binnenste van zijn hart, vindt men in het Constthoonend Juweel van Haarlem, Blz. 213. Bij Kiliaan is het clausum. In het Angels. is belucan ons verouderde beluiken, nog overig gebleven in beloken. In herinner mij in andere stukken ook wel het woord beloken gevonden te hebben, onder anderen van beloken sinxen, d.i. pinksteren. Zie van der Schelling, Beschrijving van den Briel, 1. D. Blz. 291 en 2. D. Blz. 29. In het oud-Fransch heette de Zondag van Quasimodo, Escluse de paques.

[Beloopen]

BELOOPEN, voor: loopende bereiken. In de beteekenis van vervolgen vindt men het bij M. Stoke, 3. B.v. 461, en 9. B.v. 1034; vanwaar het bij hem, 1. B.v. 153, ook gebruikt wordt voor aanhoudend iemand tot zekere daad aandrijven, hetwelk de Franschen dagelijks ook door het woord persécuter uitdrukken.

[Bemanen]

BEMANEN. Iemand bemanen, voor iemand tot betaling of tot iets anders aanmanen. Bemaenen wordt door Kiliaan overgezet admonere.

[Bemoeijelijken]

BEMOEIJELIJKEN behoort onder de door den Heer Weiland overgeslagene woorden, die hier in gebruik zijn. Men bezigt het ook hier en daar in regten.

[Bemokkelen]

BEMOKKELEN. Iets bemokkelen is hier: door te veel te

{==50==} {>>pagina-aanduiding<<}
behandelen, slap maken, kreuken, vuil maken. Mogelijk van het Hoogd. bemakkeln, bevlekken; of van het oude Mocke, bij Kiliaan in de eerste beteekenis scropha, in de figuurlijke sordida mulier. Men zeide ook oudtijds besmokkelen. Zie ten Kate, 2, D. Blz. 700.

[Bemoozelen]

BEMOOZELEN, voor bevuilen. Zie Moos en Moozemeijer. In het Plat-Duitsch zegt men ook bemuselen, bemusselen. Hiervan heeft Bredero bemueselen, in zijn Griane:

‘Soo dat dit blasse hooft, en deze witte haijren 
Die ik ghedraghen heb in eeren zoo veel jaren 
Nu wert bemueselt met een lasterlijke klack.’ 
d.i. vlak. 

Bemoozelen is het frequentativum van bemoozen, bemorsen, hetwelk hier ook in gebruik is, en waarvoor men in Friesland bemoezen zegt.

[Bemullen]

BEMULLEN, voor bestuiven, met stof overdekken, bezoedelen, en in het gemeen voor bevuilen, vuil maken, of ook wel, door betasting onzuiver maken of verkreuken. Bij Lipsius, in Glossar. komt umbemillan in de beteekenis van onbevlekt voor. Mylius, Ling. Belg. p. 153, wil, dat het van male, vlek, kome. Dan hoe dit zij, mij komt bemullen voor te komen van mul, bij Kiliaan overgezet pulvis, en nog overig in turfmul. Zie over mul mijne oud-Friesche Spreekwoorden, blz. 52 en 73, en in het Register, blz. 91.

[Benaauwd]

BENAAUWD zegt men hier voor: zuinig, karig. Elders zegt men naauw-ziende, naauw bezet, en in het Plat-Duitsch nog hier en daar, gelijk eertijds in het Ne-
{==51==} {>>pagina-aanduiding<<}
derduitsch, eenvoudig nau en nausichtig. Zoo zegt men hier ook naauw dingen, naauw meten, enz. In denzelfden zin van dit benaauwd zeggen de Franschen ook serré en étroit. In het Angels. was hneaw ook tenax.

[Bename]

BENAME, in plaats van bij name, met name, inzonderheid; even gelijk men zegt beneven voor bij-neven. Bredero in Schijnheiligh, 3. Bedr. 11. Tooneel:

‘En telkens als mijn de tentatie des vlees overquame, 
Schrikten ik voor Heijntje piek, en voor Luijcefer bename.’ 

In het oud-Duitsch was het voornamelijk; doch in het Neder-Saksisch alleen namelijk; in het Middeneeuwsch-Duitsch voorwaar.

[Beneffen]

BENEFFEN, voor beneven. De spreekwijze er glad of gansch beneffen zijn beteekent hier hetzelfde, als elders: de plank glad of geheel mis zijn; het spoor bijster zijn, zich ten eenenmale bedriegen.

[Beneutelen]

BENEUTELEN wordt hier gebruikt voor iets met meer aandacht, dan het verdient, te beneuzen, te beneuzelen, waarvan men het echter niet voor eene verbastering te houden hebbe, zijnde het een zamengesteld werkwoord van neutelen, bij Kiliaan frivole agere. In het Plat-Duitsch heeft men ook het werkw. benuzelen, benusseln, doch in de beteekenis van dronken maken; zie Holstein. Idiotic, 3. Th.S. 157, alwaar het van nusseln, slecht en traag werken, schijnt afgeleid te worden, dewijl men het overzet: ‘sich langsam, almählig, aber doch endlich einen Rausch trinken.’ Dan dit schijnt mij eerder toe te komen van Nossel,

{==52==} {>>pagina-aanduiding<<}
eene maat van natte waren, in het oud-Nederduitsch Neussel, schijnende eene kan of dubbelde pint geweest te zijn, dewijl in den Nomenclator van Hadrianus Junius, p. 240, het Duitsche halb Nóssel uitgelegd wordt, omtrent eene pinte. Ons Neussel komt voor in den Bijbel, gedrukt te Emden, bij W. Gailliaart, 1568, 2 Sam. 6. v. 19.: ‘en deijlde wt allē volcke, en̄ der veelheijt Israels, beijde mannen ende vrouwen, eenen ijegelicken eenen brootkoeck, en̄ een stuck vleeschs, ende een neussel wijns.’ Onze gewone overzetting heeft eene flessche; onze Fransche un flaccon; de Vulgata lagenam vini. Het komt in denzelfden Bijbel ook nog voor I. Chron. 16. v. 3. Daar dit woord in onze woordenboeken niet gevonden wordt, is hetzelve waarschijnlijk uit het te Emden gesproken wordende Plat-Duitsch in de vertaling dier twee plaatsen ingeslopen. Dezelve zijn mij door eenen geleerden Lettervriend medegedeeld. Men zegt in het Neder-Saks. ook oessel. Zie Schütze, Holstein. Idiotic. 3. Th.S. 161, alwaar het voor een half kwartier of eene halve flesch gehouden wordt, daar bij Junius, ter aangehaalde plaatse, het Nòssel omtrent een kwart houdt, d.i. eene kan van twee pinten, of flesschen, en het halb Nössel, gelijk wij gezien hebben, omtrent eene pint, of flesch.

[Bengel]

BENGEL. Men zegt hier van eenen ongehoorzamen jongen, een kwade, een stoute bengel. Het woord schijnt in het Neder-Saks. niet altijd ten kwade gebruikt te worden. Men zegt b.v. te Hamburg: een halfwassen bengel van eenen niet volwassen jongen, en een hand-bengel, van een opgeschoten knaap, die reeds handdiensten doen kan. Ook in het Holsteinsche is

{==53==} {>>pagina-aanduiding<<}
het geen scheldwoord. Zie Schütse, Holsteinsches Idiotic. In het Bretonsch beteekent Buguel een jongen; Buguel nos, een spook, eigenlijk een nachtjongen; Buguel ar saour een herders jongen. Dan of dit hiertoe behoore, betwijfel ik.

[Bengelen]

BENGELEN heb ik hier wel eens hooren noemen het luiden met de kleine klokken, of het kleine en groot burger-gelui, voordat het volle, waarvoor betaald wordt, bij de begrafenissen, een aanvang neemt. Het zelfst. naamw. bengel is hier echter minder gemeen, dan te Amsterdam en omstreeks, alwaar het gebruikt wordt voor het klokje, 't welk bij het afvaren der schuiten luidt, of bij het beginnen of uitscheiden van het werk der arbeiders, of tot zamenroeping van het gezin ter maaltijd of anderzins.

[Bepligt]

BEPLIGT worden, in deze streken, de landerijen, huizen, of andere goederen gezegd, die met een regterlijk verband bezwaard worden of zijn.

[Berd]

BERD, voor bord, niet in de beteekenis van tafelbord, maar in 't gemeen voor tabula, asser. Den letterkundigen is dit Berd bekend genoeg. Die het niet kennen, zoeken het onder anderen bij ten Kate, 2. D. blz. 590, en bij de Heeren Ypey en Ackersdyk, over verouderde woorden in den Staten-Bijbel, blz. 10. en volgg. Het is eene omzetting van het Duitsche Brett. In de Meijerij van 's Hertogenbosch en in Friesland beteekent Molberd eene aardplank, zijnde een werktuig, door een paard getrokken, om de aarde van de eene plaats naar de andere te vervoeren, zamengesteld uit Mol,

{==54==} {>>pagina-aanduiding<<}
Molde, Moude, aarde, en Berd, waarom het ook in Friesland Moudbord genoemd wordt. In Zuid-Braband wordt Berd niet alleen van eene losse plank, maar ook van eene houten schutting gebruikt. In oude schriften vindt men veel het meervoud berderen en borderen.

[Beregten]

BEREGTEN is, in den stijl der Roomsche Kerk, iemand de laatste Kerkgeregten toedienen.

[Beregten]

BEREGTEN: uitvoeren, ten uitvoer brengen. Ik zal 't wel beregten: ik zal dat wel te werk stellen. Bredero zegt berichten. Blz. 163, van de uitgave zijner werken van 1638:

‘Wat heb ik nu bericht?’ d.i. verrigt. 


[Berg en dal]

BERG EN DAL, voor: opwaarts en nederwaarts, het Fransche amont et aval. Het is eene oude spreekwijze. Zie Huydecoper op M. Stoke, 1. B.v. 642, en wijders het woord Dal.

[Berueren]

BERUEREN, voor beroeren. Men vindt het veel bij de oude Vlaamsche en Brabandsche schrijvers. Zie, onder anderen, Numan, Strijt des gemoets, fol. 15, b.

[Berijden]

BERIJDEN: rijdende behalen, bereiken. Ik kan het in een uur berijden, voor: ik kan met rijden in een uur daar zijn. Geheel iets anders was oudtijds de ballingen berijden; zie Melis Stoke in Jan I, Blz. 150, en Huydecoper op denzelve, 2. D. Blz. 426. Dit was het Fransche courre sus. Bij de ouden treft men ook beghaen voor vinden aan. Zie van Mieris, Charterb. 2. D.p. 18 en 19.


{==55==} {>>pagina-aanduiding<<}

[Bescharen]

BESCHAREN voor: besnoeijen, van scharen, scheren, radere, trudere, wordende een der werktuigen, waarmede men de boomen snoeit, ook eene schaar genoemd. Dit zoude kunnen doen denken, of niet beknibbelen slechts een frequentativum van beknippen zij.

[Bescheed]

BESCHEED, voor bescheid. Men vindt het bij van Velthem, Phil. Numan en andere oude schrijvers. Bij Meijer komt het voor als verouderd, ofschoon Cats, Vondel, Huygens enz. het nog meermalen hebben. Men treft ook bij de Ouden aan bescheden voor bescheiden; en niet alleen beschee voor bescheed; maar ook bescheelijk voor bescheidelijk, in de beteekenis van distincte. In het Plat-Duitsch is ook op sommige plaatsen bescheed nog in gebruik.

[Beschien]

BESCHIEN, voor misschien. Het is eene verbastering van bijschien, 'twelk zie bij Kiliaan.

[Beschik]

BESCHIK, voor overleg.

[Beschrooijen]

BESCHROOIJEN, voor besnoeijen. Eigenlijk beschroden, van schrode.

[Beslenteren]

BESLENTEREN. Iemand beslenteren, d.i. door slenters of valsche draaijerijen om den tuin leiden.

[Beslichten]

BESLICHTEN, voor beslechten, in de beteekenis van beslissen. Ook hoort men wel zich beslichten, voor tot iets besluiten, het Duitsche zich entschliessen. Beslichten voor beslissen heeft Phil. Numan, Strijt des gemoets, fol. 71. b.


{==56==} {>>pagina-aanduiding<<}

[Besmeuren]

BESMEUREN: bevuilen, bezoedelen. Ik gis, dat het eene verbastering van besmeren is.

[Besmit]

BESMIT, voor besmet. Onbesmit leest men in het Passionael, Somerstuck, van 1489, fol. 30, col. 4.

[Bespraaijen]

BESPRAAIJEN: Bespreijen, bespreiden. B.v. de vloer met zand bespraaijen. Spelen van Sinne, Antw. 1562. Den Olijftak van Antwerpen, Presentacie:

‘Bespraijende met zijn gaven 's weerels pleijn.’ 

De Heer Weiland heeft het woord niet, maar wel Kiliaan.

[Bespreken]

BESPREKEN wordt hier nog, even als in het Plat-Duitsch, altijd in eenen kwaden zin gebruikt voor: op de spraak brengen, in een kwaad gerucht brengen. In het oud-Duitsch is pisprechan detrahere. Bespraken is nog in het Neder-Saksisch zoo veel, als ons besproken, in een kwaad gerucht staande, eenen kwaden naam hebbende, en unbespraken, ons onbesproken, is het tegengestelde, integer famae. Zoo is beropa in het Suio Gothisch, en zelfs het enkele ropa, somtijds vituperare, sugillare, traducere, accusare. Vergel. Junius, Glossar. Goth. p. 90. Beropen is in het Neder-Saks. hetzelfde als bespreken. Even zoo gebruikte men oudtijds ook bezeggen in eenen kwaden zin. Zie Melis Stoke, 5. B. vs. 1110, waar sommige Handschriften beseit hebben. Ook was voorheen onberucht hetzelfde als onbesproken.

[Bessem]

BESSEM zegt men hier voor bezem. Kiliaan heeft beide, en beide kan uit het Angels. besem, besm, besma,

{==57==} {>>pagina-aanduiding<<}
verdedigd worden. Ook in het Neder-Saks. is het bessem. Hetzelve beteekende in het oud-Angelsaks. eene roede, en komt waarschijnlijk van het Bretonsche Bez, Bezo, een berk, of de bijëengebondene berken-rijsjes, beteekenende. Hiervan hei-bessem, rijs-bessem, haard-bessem, bessem-steel, den bessem rijden, enz.

[Bessembinder]

BESSEMBINDER, voor bezemmaker.

[Bestallen]

BESTALLEN, ontstallen, voor bestalen, ontstalen. Het eerstgenoemde vindt men ook bij Bredero in Rodderick en Alphonsus:

‘Hoe der Maranen hoop gespronghen was ter vlucht 
In 's Majesteijts gebied, die 't met ghewelt bestallen.’ 


[Besteek]

BESTEEK wordt hier gebezigd voor het geven van een geschenk aan iemand, op deszelfs verjaardag, of ook wel voor het geschenk zelf.

[Besteken]

BESTEKEN voor met bloemen besteken, eene zaak of persoon met bloemen versieren. Besteken voor bekransen, vindt men ook bij Vondel, Herschepp. van Ovidius. I. 857:

‘hij, met pijnloof 't hoofd besteken’ 

bij Jeremias de Decker, Rijmoefen. 2. D. blz. 243:

‘Uw dochter is van daeg in 't zesde jaar getreden, 
Deshalven moet ik haar besteken dezen dag, 
Met dees ses reglen rijms,’ enz. 

en bij Moonen, Poezij, blz. 21.

‘Laet ons den Vorst, en zijn geboortewieg besteken.’ 

Het wordt hier inzonderheid veel gebruikt voor het

{==58==} {>>pagina-aanduiding<<}
geven van geschenken aan iemand, op deszelfs verjaardag. Op gelijke wijze gebruikte men eertijds binden, zooveel als met kransen binden; dezelfde beteekenis heeft met hetzelfde gebruik nog in sommige oorden van Neder-Saksen plaats.

[Bestel]

BESTEL: beschikking, besturing. B.v. Het is een raar bestel: het is een wonderlijk overleg. Dit is door zijn bestel geschied. Dat is een slecht bestel, voor hetgeen men met een onduitsch woord zegt eene kwade directie.

[Bestellen]

BESTELLEN gebruikt men hier ook in de beteekenis van bestemmen, bepalen. Het wordt door Kiliaan ook in de beteekenis van statuere aangevoerd.

[Bestuiten]

BESTUITEN. Iemand bestuiten: voordeelig van iemand spreken; zie stuiten.

[Betienen]

BETIENEN. Eenen akker of een stuk land betienen, wordt in 't algemeen gezegd de tiendheer, of hij, die de tienden van denzelve gepacht heeft, wanneer hij de keuze doet, van waar hij den tienden hoop wil geteld hebben. Meer in het bijzonder is zich laten betienen, of zijn land laten betienen, door het Geregt of eenig openbaar persoon, den zoodanigen tienden hoop doen uitkiezen ten behoeve van den aanstaanden, nog onbekenden, tiend-pachter; hetwelk geschiedt, wanneer de bouwman het graan wil binnen halen, voor dat de tienden verpacht zijn.

[Betonie]

BETONIE noemt men hier de Primula veris. Bekend is

{==59==} {>>pagina-aanduiding<<}
het kruid van dien naam, van 'twelk men oudtijds ook bier brouwde. Zulk bier zal men, meen ik, moeten verstaan bij Bredero in het Moortjen, 5. D. 3. Bedrijf:

‘In dan droncke wij Betouw ende wijn soo lustigh als water, 
En alle Drie Koningen stuurde sij ons een moije Deuvekater.’ 

In het Fransch is het betoine. Het komt van Vetonica, een oud Gauloisch of Keltisch woord. Zie Pontan. Itinerar. Galliae Narbonn. p. 278.

[Betrekken]

BETREKKEN. Op iemand betrekken wordt aan den Brabandschen kant gezegd voor op iemand trekken, naar iemand gelijken. Betrek is bij Kiliaan onder anderen ook delineatio, en trek, d.i. betrek, is bij hem lineamentum. Dus is op iemand betrekken zooveel als de trekken (lineamenta) van iemand hebben.

[Betrekking]

BETREKKING. Men hoort hier niet zeldzaam: betrekking tot iets hebben, in plaats van trek, lust, tot iets hebben.

[Betrekking]

BETREKKING op iemand hebben, voor: op iemand gelijken. Vergel. boven betrekken.

[Betuijeren]

BETUIJEREN: vast-binden. Zie tuijeren.

[Betijen]

BETIJEN. Iemand laten betijen, voor iemand laten begaan, zoo als het niet ongebruikelijke: laat mij maar betijen, voor: laat mij maar begaan; laat mij maar te werk trekken. Tijen is in de oude taal trekken, en is ook

{==60==} {>>pagina-aanduiding<<}
gelijk aan ons heden nog gebruikelijke vertrekken, tendere, proficisci.

[Beu]

BEU. Dit woord beteekent tot walgens toe verzadigd, zoo in den zedelijken, als in den ligchamelijken zin. Het wordt thans voor laag en gemeen gehouden, doch werd bij de ouden als zoodanig niet beschouwd. Ik lees in Spieghels Hertspiegel, 6. B. vs. 497:

‘Klein achtenz' alle menschen, die niet zo als zij 
In Hartezeggen's schoot zijn bue van boekweij koeken.’ 

Ik heb het nog op eene andere wijze gespeld gevonden bij eenen anderen ouden schrijver, doch ik heb verzuimd de plaats aan te teekenen. Tegenwoordig zoude men het, zoo min als sat, durven gebruiken. Kiliaan heeft echter zoowel sat als bo. Bredero, in Angeniet, gebruikt het voor walgelijk:

‘Een Spijs wert beu in 't eten.’ 


[Beunnaaijers]

BEUNNAAIJERS worden hier zeer veel genaamd de Beunazen, d.i. zulken, die een beroep uitoefenen, zonder daartoe geregtigd te zijn. Deze benaming van Beunnaaijers toont, dat men hier bij de oorspronkelijke beteekenis van het woord Beunazen gble ven is. Hetzelve toch gaf, oorspronkelijk, onvrije kleedermakers te kennen, die het regt aan het gilde niet betaald hadden, en daarom genoodzaakt waren op de beun, d.i. op zolder, in 't geheim, te azen, d.i. hun levensonderhoud te zoeken. Zie het Bremisch Niedersächs. Wôrterb. op Bôn en op Bôn-hase, alwaar echter het laatste gedeelte van het woord anders afgeleid wordt, naar Richey op Bôhn. Van de kleedermakers

{==61==} {>>pagina-aanduiding<<}
is het woord overgebragt op allen, die, zonder toelating, eenig beroep uitoefenen, en te Amsterdam ook voornamelijk op de onvrije makelaars. Zie Wagenaar, Beschrijving van Amsterdam, 4. D. 1. B.

[Beuren]

BEUREN, voor ontvangen; oudtijds, gelijk nog in Neder-Saksen, bôren, zooveel als baren, beren, opnemen, of in den meer deftigen stijl innemen, waarvan inname voor ontvangst, in denzelven zegt men voor beuren ook heffen, b.v. schatting heffen, tienden heffen enz. Dit beuren is het Eng. to bear; Moeso-Goth. bairan.

[Beus]

BEUS, voor boos. Het is eene navolging van het Duitsche bôse. Men vindt het bij Roemer Visscher, Genoeg. Boert, B. 1. No. 41:

‘Die sijnt vijant misprijst, misdoet sijn vrunt, 
Sijn ghebueren haer nering en voorspoet misgunt; 
Die waarheijt eere en deucht missaeckt, 
En segt dat misdoen is een werk niet beus; 
Wat dunckt u Roebus? is hij papan of geus?’ 


[Beuzelen]

BEUZELEN, voor: onwaarheden vertellen. Bij Kiliaan komt het woord beuseler ook voor in de beteekenis van bedrieger; en in Neder-Saksen wordt bôseln hier en daar voor liegen gebruikt. Het is eene verzachtende uitdrukking van liegen, even als jokken, 'twelk eigenlijk schertsen, of volgens Kiliaan nugas agere, het Fransche railler, se moquer, is.

[Bevallen]

BEVALLEN. Ten deel bevallen, voor eenvoudig vallen, vindt men hier veel in boedelscheidingen.


{==62==} {>>pagina-aanduiding<<}

[Bevinden]

BEVINDEN. Iets bevinden, voor: iets vinden door het onder andere zaken van denzelfden aard uit te zoeken, iets door uitzoeking vinden, iets uitvinden.

[Bevrozen]

BEVROZEN zegt men hier meer, dan bevroren.

[Bewonderen]

BEWONDEREN. Ten onregte twijfelen sommigen aan de deugdelijkheid van dit woord in den activen zin van admirer, iets bewonderen. Het is niet alleen alzoo door onze beste schrijvers gebezigd, maar ook reeds sedert veertig en meer jaren in algemeen gebruik. Iets anders is het omtrent het gebruik, twelk sommigen van dit woord, als van een onzijdig werkwoord, maken voor s'étonner, zich over iets verwonderen. Dan erger en, naar mijn inzien, geheel kwalijk gedaan, is het, wanneer men het, gelijk hier menigvuldig geschiedt, impersonaliter bezigt, b.v. Het bewonderde mij, dat enz. Niet minder verkeerd is het, bewonderen als een wederkeerig werkwoord te hooren gebruiken in de spreekwijze zich over iets bewonderen.

[Bezeid]

BEZEID, voor bezaaid.

[Bezet]

BEZET, voor: begiftiging. Zie bezetten.

[Bezetten]

BEZETTEN. Iemand bezetten wordt alhier gezegd voor iemand in eene woning, of in eene kostwinning zetten. Kiliaan heeft onder de verschillende beteekenissen van dit woord ook die van constituere, instituere, welke Latijnsche woorden juist deze spreekwijze uitdrukken; voor hetwelk men anders in het Nederduitsch pleegt te gebruiken besteden. Men zegt hier ook wel van

{==63==} {>>pagina-aanduiding<<}
huiszittende armen, dat dezelve van het armbestuur bezet zijn. B.v. hij is wekelijks met zes stuivers en een brood bezet. Eene weinig hiervan verschillende beteekenis bij Kiliaan is die van legare, iemand bij uitersten wil iets schenken tot onderhoud, gelijk men dit met een onduitsch woord noemt doteren. b.v. Hij heeft een hofje gesticht, en het bezet met honderd duizend gulden. - Hij heeft hem zijne buitenplaats gemaakt, en dezelve bezet met twintig duizend gulden, d.i. hem zooveel daarbij gemaakt, om dezelve te onderhouden. Dezelfde beteekenis van legare en dotare had ook oudtijds het Duitsche besetzen. Zie Haltaus op het woord.

[Bezetten]

BEZETTEN. Het dak bezetten is hier hetgeen men in Holland noemt het dak aanstrijken. In deze beteekenis komt het woord ook voor bij Kiliaan, welken zie.

[Bezetting]

BEZETTING is een bijzonder regt van in beslag neming, der Stad en Baronie van Breda alleen eigen, over hetwelk eene zeer geleerde en doorwrochte verhandeling geschreven is door wijlen den Heer S.B. Jantzon, in leven Raad in het Geregtshof van Braband. Beset wordt bij Kiliaan gevonden voor detentio, sequestratio; en bezetten, voor het gewone arresteren. Men vindt het onder anderen in eene handvest van Graaf Willem IV, aan die van Amsterdam gegeven, Art. 21, bij Wagenaar, Beschrijv. van Amsterdam, 2. D. 2. Boek.

[Bezitten]

BEZITTEN. Iemand bezitten, voor hetgeen men elders in de wandeling zegt, op iemand zitten, over iemand heen zitten.


{==64==} {>>pagina-aanduiding<<}

[Bezongen]

BEZONGEN. Een bezongen vogel: die reeds lang gezongen heeft, even gelijk men zegt een bejaagde hond.

[Bezueken]

BEZUEKEN, voor bezoeken. Het is geene vervalschte, maar verouderde uitspraak, want het komt aldus bij Kiliaan voor, hoezeer hij aldaar op besoecken verwijst. Zie ook van Mieris, Charterb. 1, 517. In Braband is dezelve algemeen. Const. Huygens doet, in zijne Klucht Trijntje Cornelis, 1. Bedr. 1. Uitkomst, een Antwerpsch vrouwspersoon zeggen:

‘Hoe dat ik en Ma Tant 
Au Mompeer en Mameer eens hebbe gaan besuecken.’ 


[Bezwit]

BEZWIT, voor bezweet.

[Biberken]

BIBERKEN, voor een slokje dranks. B.v. bij neemt dagelijks wel een biberken, doch is daarom niet aan den drank. De oorsprong van het Lat. bibere behoeft geene aanwijzing. Men houde het ondertusschen niet voor een gemeen volkswoord: want bij Kiliaan vindt men biberen en biberer.

[Bidden]

BIDDEN, 'twelk op sommige plaatsen nog, absolute positum, voor noodigen gebruikt wordt, is hier in die beteekenis in onbruik, uitgezonderd bij het noodigen ter begrafenisse, gelijk ook elders hier en daar plaats heeft, waarom ook de bedienaars der begrafenissen, somtijds wel noodigers ter begrafenisse genaamd, hier den naam van Lijkenbidders voeren.

[Bidden]

BIDDEN, voor deszelfs frequentativum bedelen. B.v. het is beter langs de huizen te gaan bidden, dan te stelen.

{==65==} {>>pagina-aanduiding<<}
‘Quis dubitet,’ zegt Skinner ergens, ‘betelen fluxisse a verbo bitten, orare?’ Ook Wachter zegt bettlen een frequentativum van bitten te zijn, hetwelk hij beweert, hetzelfde als beten te wezen; aldus blijkt het, dat dit niet voor eene onmiddellijke, maar voor eene min regtstreeksche afleiding moet aangezien worden. Hetzelve wordt bevestigd door het 13. der oud-Friesche spreekwoorden in eenen Bredaschen Almanak van het jaar 1664, waarin Bidlers voor Bedelaars voorkomen, welk woord zoowel van bidden heeft kunnen gemaakt worden, als bedelaars van het oude werkw. beden. Dat bidden eertijds inderdaad voor bedelen gebezigd geweest zij, blijkt, onder anderen, uit de oude Bijbels, die Lucas XVI. vs. 3. bidden hebben. Nog in de Publicatie van de Magistraat van Breda van 8 April 1779 tegen de bedelarij wordt gesproken van aalmoessen te bidden.

[Biecht]

BIECHT. Iemand de biecht afnemen: iemand ernstig vermanen, onder handen nemen; gelijk men ook elders wel zegt: in de biecht nemen.

[Bier]

BIER. Te bier gaan beteekent in de Provincie Antwerpen, ter begrafenis gaan; zijnde men ten platten lande, ook na het verbieden der begrafenis-malen, gewoon aan de vrienden een of twee vaten biers ten beste te geven. Bij meer behoeftigen wordt zulks den drageren, in stede van een geschenk, toegerekend. Elders is te bier gaan: naar de herberg gaan.

[Biest]

BIEST: de melk van eene pas gekalfd hebbende koe. Kiliaan heeft biest, biest-melck, bienst; colostrum,

{==66==} {>>pagina-aanduiding<<}
colostra, lac novum, lac foetantis enixaeque bovis. Ger. Bienst. Sommigen brengen het tot biezen, bijzen, bissen, 'twelk eigenlijk gezegd wordt van het rondloopen der runderen, even als of zij dol waren, 'twelk in het Fransch ook beser genaamd wordt, naar het Neder-Saks. bussen en bissen, welk woord aldaar door de landlieden veel gebruikt wordt. Vermits de togtige of stierige koeijen zich niet minder dol aanstellen, wordt biezen of bissen ook van deze gebruikt. Indien dus biest daarvan kwame, zoude het beteekenen moeten de melk van een beest, dat gebiest heeft of loopsch geweest is. Van dit bissen komt ons oud spreekwoord: als ééne koe bisset, bissen zij alle, waarvoor men doorgaans verkeerdelijk zegt: als ééne koe pist, pissen zij alle. Skinner leidt het Eng. Beestings ('twelk wij biestings zouden uitspreken, en hetzelfde, als biest, beteekent) af van het Angels. beost, en het een en ander van het Angels. best, om dat deze melk voor de beste tot het vervaardigen van brij en koeken wordt gehouden, gelijk dezelve reeds bij de Romeinen voor eene lekkernij diende. Zoude het woord ook eenige betrekking hebben tot het Gothische beists, fermentum, omdat die melk schielijk gest? Dit komt mij te waarschijnlijker voor, daar bij Kiliaan heve, hevel, hef, overgezet is fermentum, en afgeleid wordt van heve, heffen; terwijl ik eenen diergelijken naam, te weten hevede voor biest, ergens meen gevonden te hebben.

[Bietekroot]

BIETEKROOT, voor beetekroot. Deze alhier voor de kroot gebruikelijke benaming toont aan, dat de Heer Weiland te regt de beet voor de kroot houdt. Bie-
{==67==} {>>pagina-aanduiding<<}
tekroot zegt zoo veel als beetwortel, zijnde beet de species, en kroot, d.i. wortel, het genus. Immers noemen de Franschen ook de geele en witte wortelen des carottes. Hetgeen wij kroot noemen, noemen zij béterave. Dat biet niet ten eenenmale voor eene ververbastering te houden zij, blijkt uit het Wallische beattws, in hetwelk ik mij verbeelde, dat de ea, op de wijze van het tegenwoordige Engelsch, als ons ie moet uitgesproken worden; en dat biet voor beet reeds zeer oud zij, blijkt uit het Moortjen van Bredero, 2. Bedr.
‘Wat selje hebben Liestentje, pijnsternak'len bietwort'len of kroten?’ alwaar echter, gelijk men ziet, de beet en de kroot onderscheiden worden.

[Bietje, bieteken]

BIETJE, BIETEKEN. Men hoort hier veel een bietje, een bieteken voor hetgeen men elders zegt een beetje, ook voor een weinigje. Dat het ook in dien zin een verkleinwoord zij van beet, het zelfst. naamw. van bijten, ziet ieder ligtelijk. Dan hieruit blijkt, hoe min strookende met de eerste beteekenis het zij, te zeggen, een beetje water, een beetje wijn, enz. Op eene bijzondere wijze gebruiken ook alzoo de Friezen het woord beet, volgens den Heer Wassenbergh in zijn Idiotic. Frisic. op dat woord. Dan nog zonderlinger kwam mij voor, dat ik op een der Hollandsche zee-dorpen, meer dan eens, in denzelfden overdragtelijken zin, het woord brok hoorde gebruiken; b.v. Wilt gij een brok met mij wandelen? Echter werd ook in het oud Fransch pièce op gelijke wijze gebruikt voor eenige keeren, eenigen tijd. Longue

{==68==} {>>pagina-aanduiding<<}
pièce vindt men, onder anderen, in het kluchtspel Pathelin, voor longtems. Te Farö in Gothland noemt men een weinigje lillebisken, te Bremen in Neder-Saksen, lutjen-beetjen; in het eerste is lille gelijk aan het Eng. little, en dit aan het Neder-Saks. lutje, lutke; Nederd. een klein-beetje.

[Bimeeuwis]

BIMEEUWIS: zekere vogel, elders mees genaamd. Ik acht het woord zamengesteld te zijn uit bies-meeuwis, doorgaans riet-mees genaamd (parus palustris). Men noemt hier ook overdragtelijk Bimeeuwis een teeder, tenger, mensch, welke geene koude of ongemak kan uitstaan. Elders zegt men ook figuurlijk pimpelmees in dien zin.

[Bin]

BIN. Ik bin, voor: ik ben; en wij binnen, zij binnen, voor: wij zijn, zij zijn. Het een en ander draagt nog de teekens van het oorspronkelijke werkwoord: want ik ben heet in het oud Psouter bij Lipsius Ep. ad Belgas 44. Cent. 3. Jo bin; gelijk ook Kiliaan ben en bin heeft. En zoo is in het oud-Friesch een spreekwoord: aade foxen binnen quae to faen. d.i. oude vossen zijn kwaad te vangen. Aldus spreken ook de Engelschen, die met hunnen Infinitivus be het naast aan het oorspronkelijke gebleven zijn, hetzelve uit, even als wij Bi zouden uitspreken, en hun deelwoord been, gelijk wij bien zouden doen. Voor ben wordt bij Willeramus gevonden bim; doch Notkerus en andere Ouden hebben bin, 'twelk tot in de zestiende eeuw, en zelfs, schoon misschien enkel om het rijm, tot in de zeventiende eeuw gebruikt is. Zie deswege mijne oud-Friesche Spreekww. blz. 21.


{==69==} {>>pagina-aanduiding<<}

[Bindgaren]

BINDGAREN, voor bindtouw. Hetzelfde zegt de Heer Wassenbergh een Friesch taaleigen te zijn.

[Binnen]

BINNEN, en bingen, ten platten lande voor binden. In Friesland is de weglating der D achter de N zeer gemeen. Dat men welluidendheidshalve ook bingen zegt, moet niemand verwonderen. Zulks had in de oude taal veel plaats. Zoo vindt men b.v. onder en ongher voor meridies, en onderen, ongheren, prandere, waarvan mogelijk ontbijt. Ook treft men bij de ouden veel binnen voor binden aan; en bij Kero pinnan, twelk ik mij niet verbeelde, het Platduitsche pinnen, met eene pin vasthechten, te zijn, gelijk Mylius, Archaeol. Teut. meent; want Kero heeft meest eene P, waar Otfridus en anderen eene B. gebruiken. Ook spreekt Mylius zich zelven tegen; want op duruhpinnen, bij Kero persolvere, zegt hij het zoo veel te zijn, als of men in 't Nederlandsch zeide: deur-ontbinnen, d.i. ontbinden. Verg. mijne oud-Friesche Sreekww. Blz. 14 en 15; en Register blz. 14 en 15.

[Binnen-burgemeester]

BINNEN-BURGEMEESTER werd, onder de staats-regering te Breda, genaamd de Burgemeester, die van wege den Heer in de Schepenbank niet alleen zitting, maar ook stem had, en zelfs voorzat, waarvan dezelve elders, b.v. te Dordrecht, Burgemeester van 's Heeren wege, en te Utrecht, des Heeren Borghemeester genoemd werd, in onderscheiding van den Burgemeester der Gemeente. Te Antwerpen heette dezelve de Burgemeester binnen der banke. Zie den Heer van de Wall, Privilegien van Dordrecht, Blz. 394.


{==70==} {>>pagina-aanduiding<<}

[Bis]

BIS, meest uitgesproken wordende bies, en hetzelfde beteekenende als het Hoogd. Bis, te weten usque ad usque eo; b.v. van vieren bis vijven; van Breda bis Ginneken.

[Blaauw]

BLAAUW, voor: gering. Hij bragt slechts eene blaauwe reden bij. Het is maar eene blaauwe verschooning. Ik acht het ook die beteekenis te hebben in de spreekwijze van eenen blaauwen maandag; want hier te moeten denken aan den eigenlijken blaauwen maandag der Duitschers en van ons, the black Monday der Engelschen, schijnt mij te ver gezocht toe. Hoe dit zij, blaauw voor gering heeft ook Bredero in het Moortjen:

‘En men koft een heele schoot nuwe backen 
Wormer meschuijtjes (beschuitjes) 
Om een blaeuwe ellef penningh.’ 

Een elfpenning is, bij Kiliaan, een ruitersche blank, een blank van slechts elf penningen.

[Blad]

BLAD. Bladen worden hier gezegd de vruchten, het vruchtgebruik, de togt, de lijftogt in vergelijking met den eigendom. B.v. Het goed hoort hem niet toe; hij heeft er de bladen maar van. Dat het een oud goed woord zij, blijkt uit Kiliaan, bij wien bladinghe onder anderen overgezet wordt ususfructus bonorum, in welken zin het ook in de oude Costumen van vele plaatsen voorkomt. De landlieden zeggen doorgaans blad of bladers; en, wanneer zij van vruchten- of inkomsten-trekken spreken, gebruiken zij het werkwoord bladeren. Zij nemen dus blad voor een boomblad. Ik twijfel echter, of dit blad niet moete genomen wor-
{==71==} {>>pagina-aanduiding<<}
den voor proventus agrorum, 'twelk in dezen zin gevormd is van het middeneeuwsche Bladum, of van het Angels. Blaed, van hetwelk Wachter het Fransche bled, blé, afleidt. Dit blaed beteekent eigenlijk allerlei vrucht, vanwaar bij uitnemendheid de landvruchten door de Slavoniers genaamd worden blod; door de Italianen, die bij eene muta en liquida de L in I veranderen, biado, en door de Franschen bled. In het Bretonsch beteekent blaud meel.

[Bladen of bladeren]

BLADEN of BLADEREN is hier, voordeel uit eene zaak trekken. Hij zal nog al wat daarvan bladen, nog al wat daaruit halen. Ook deze beteekenis geeft Kiliaan op van het bovengemelde bladinghe, te weten: proventus, fructus agrorum, fruges, hoezeer het woord hier nog wijder wordt uitgestrekt, en in het gemeen, allerlei inkomsten beteekent. In de middeleeuw verstond men door bladum niet alleen alle soort van koorn; maar ook van andere vruchten; zie du Cange en Carpentier.

[Blaer]

BLAER wordt hier omstreeks genaamd eene koe, met eene bles voor het hoofd. In het Bremisch Nieder-Sächsisch Wôrterbuch is Bleerke eene roode koe met een bont voorhoofd. Van dit blaer is oorspronkelijk het spréekwoord geene koe heet blaer, of zij heeft wel een vlekje; bij Spieghel, Bijspraaks Almanak op Hooimaand:

‘Men heet geen koe blaar, 
Zij en hebbe plek of haar.’ 

Men noemt hier ook wel blaer iets, dat zeer opzigtig staat.


{==72==} {>>pagina-aanduiding<<}

[Blak]

BLAK, voor: open, openbaar. Het zal wel ten blakke komen, d.i. aan den dag komen. Iets blak leggen, voor: open leggen. Dit blak zet Kiliaan over aequus, planus, en het is hetzelfde als vlak, door de zeer gemeenzame verwisseling der B en V. Dus zal blak leggen zoo veel zijn, als het Lat. planum facere. Blachfeld is, in de Bijbel-overzetting van Luther, 2 Sam. 4. vs. 7, het vlakke veld. Ik heb blak ook wel hooren zeggen in de spreekwijze: het regende, dat de straten blak stonden, waaruit men zoude opmaken, dat het hier ook wel voor het oude blak, 'twelk men voor blank zeide, gebruikt wordt. Het Fransche blanc is oudtijds meer dan waarschijnlijk blac geweest. Zie Huydecoper, Proeve, blz. 375 en volgg.

[Blanken]

BLANKEN, voor: tellen. Doch ik weet niet het woord anders te hebben hooren gebruiken, dan in de spreekwijze: niet veel van iets blanken, voor hetgeen men anders wel zegt: niet veel van iets opstrijken, opsteken, in zijn zak steken. Dat het van de geldsoort, een blank genaamd, kome, behoeft geene aanduiding.

[Bleik]

BLEIK, voor: bleek. Men vindt het ook bij Kiliaan.

[Blek-bijl]

BLEK-BIJL, of blik-bijl noemt men in deze streken de bijl, waarmede men het eiken hakhout van de schors ontbloot. Zie blekken.

[Blek-hout]

BLEK-HOUT is geschild houd. Zie Blekken en Doofhout.

[Blekken]

BLEKKEN noemt men in de Baronie van Breda het schillen van het hout, voornamelijk van het eiken-
{==73==} {>>pagina-aanduiding<<}
hout, om den bast in de looijerijen te gebruiken. Ook is bij Kiliaan het woord overgezet decorticare, corticem detrahere, en blek door bractea tenuis, lamina. Bij Meyer in zijne verouderde woorden heet het bleken, en blikken, hoedanig het hier ook wel uitgesproken wordt, en hij omschrijft het: den bast afstroopen. Hieruit maak ik op, dat blekken, of blikken, in deze beteekenis zoo veel is, als doen blekken of blikken, welke beide, als onzijdige werkww., Kiliaan overzet fulgere, coruscare. Zie omtrent blekken in die beteekenis het Brem. Nieder-Sächs. Wôrterb., von Staden op blecken en voorts Huydecoper's Proeve, blz. 375 en verv.; alwaar men te gelijk zien kan, dat blikken, bleek, blinken, enz. woorden van eenen oorsprong zijn.

[Blekmutsaard]

BLEKMUTSAARD zijn de kleine takkebossen, van het geblekte of geschilde hout afvallende. Zie blekken.

[Blindeling]

BLINDELING wordt hier als naamwoord gebruikt. Ik ben daar blindeling in, d.i. ik weet daar niet van; de zaak is mij geheel vreemd.

[Bloemeken]

BLOEMEKEN. Menschen, die een weinig lonken, worden hier, en omstreeks, gezegd een bloemeken op het oog te hebben, voor hetgene men elders heet bloemzoet zien.

[Bloemig]

BLOEMIG hoort men in deze streken bij de landlieden voor het bastaard-woord fleurig veel gebruiken. Het werkw. bloemen was in de oude taal bloeijen, en in het land-Friesch heeft bloemen nog die beteekenis,

{==74==} {>>pagina-aanduiding<<}
gelijk blom die van bloei; waarom ook de Bloeimaand in die taal Blomme-moanne heet.

[Bloem-tuin]

BLOEM-TUIN noemt men hier veel hetgeen men in Holland een pleizier-tuin noemt, of ook wel eenvoudig een tuin, hetwelk hier geheel iets anders beteekent. Zie tuin.

[Blokkeelen]

BLOKKEELEN noemt men in de Baronie van Breda de telhouten, die bij bosjes verkocht worden.

[Blouw]

BLOUW, voor Blaauw. Men vindt zoodanige letterverwisselingen veel bij de Ouden.

[Blijde inkomst]

BLIJDE INKOMST. Door de blijde inkomsten van Braband, welke ook te Breda veelal van kracht waren, verstaat men die Privilegien en voorregten, welke de Hertogen van Braband, bij hunne inhuldiging, verleenden en bezworen. Dezelfde beteekenis had ook eertijds het Fransche joyeuse entrée.

[Bochter]

BOCHTER is op de dorpen in de Baronie van Breda oorspronkelijk een ambtenaar, die gesteld is tot het opvangen en opbrengen in de schutskooi van het vee. Bij vervolg van tijd is dezelve een Dorps-diender geworden, even als de Vorster, of boschwachter, hoezeer beiden hunnen eigenlijken naam behielden. Bocht, Bucht, is bij Kiliaan septum, septa, sepimentum.

[Bode]

BODE. Men gebruikt hier in de Baronie dit woord dikwijls nog in den eigenlijken zin voor boodschapper. Zoo zegt men: ik heb hem eenen bode gezonden, en

{==75==} {>>pagina-aanduiding<<}
ik zal er eenen bode naar toe sturen, voor hetgeen men elders zou uitdrukken door: ‘ik zal er iemand naar toe sturen.’

[Boedelslichter]

BOEDELSLICHTER, of Boedelslechter, voor: boedel-verevenaar, boedel-redder. Het is bekend, dat slechten evenen, effen maken, beteekent. Men noemt dit met een bastaard-woord ook Executeur.

[Boef]

BOEF, en Boefje, in eenen goeden zin, wanneer men van een aardig, schrander kind spreekt. Zie wijders het Register op mijne oud-Friesche Spreekww. blz. 15, kol. 2.

[Boek]

BOEK. Vele woorden van het onzijdig geslacht worden hier door het grootste gedeelte van den volksstand, en door de landlieden voornamelijk, mannelijk gemaakt; doch geen derzelve meer, dan het woord boek. De Ouden gebruikten dit woord ook veelal mannelijk, men zie onder anderen Huygens, Korenbloemen, II. D. blz. 202. Het behoort onder die woorden, bij wier geslachtsbepaling de overzetters van den Staten-Bijbel in beraad stonden. Zie den Heer Ypey, vervolg der taalkund. aanmerkk. op verouderde woorden van den Staten-Bijbel, blz. 57. In de Roomsche Bijbels is sedert altijd Boek nog in het mannelijk geslacht te vinden, en in Zuid-Braband wordt het nog algemeen in dat geslacht gebezigd.

[Boekstaven]

BOEKSTAVEN. Iemand boekstaven, voor: iemand insteken, voorzeggen, wat hij zeggen moet. De oorsprong, kan men zeer gemakkelijk nagaan, dat van het ver-
{==76==} {>>pagina-aanduiding<<}
ouderde boek-stave, letter, het nog gebruikelijke H.D. Buchstabe, komt; waarvan bij Kiliaan ook nog boeckstaven, het Duitsche buchstabiren, d.i. spellen, is. Iemand boekstaven zal dan eigenlijk zijn: iemand letterlijk iets voorzeggen. Dat wij het woord boekstaaf ten onregte met dat van letter verwisseld hebben, blijkt uit de aanteekening van Stosch, Verzeichnisz Franzôsischer Wôrter, welche von deutschen abkommen, op het woord Lettre. Iemand boekstaven zegt veel meer, dan hetgeen men ook elders noemt, iemand letterwijs maken, hetwelk slechts zeggen wil: iemand de eerste beginselen van iets leeren of openbaren, daar boekstaven, als het ware, beteekent: letter voor letter voorzeggen, even als men letter voor letter spelt. Dat het woord in deze beteekenis zeer oud zij, blijkt uit de oude Friesche Wetten, blz. 57, alwaar in die beteekenis stowja voorkomt voor staven, 'twelk Kiliaan overzet praeire verbis, praeire juraturo formulam verborum certam. Zie van staaven den eed van der Eyk, Handvesten van Zuidholland p.m. 122, Dulces ante omnia Musae, 2. st. voorber. blz. 9 en volgg., en von Wicht, Ostfries. Landrecht, L. I. c. 45. Een gestaafde eed was een woordelijk voorgezegde eed; een
zoodanige eed werd eertijds in het Duitsch genaamd mit gelehrten Worten schwôren. Zie Walch, Glossar. ad Constitut. Carolin. p. 304 et seqq., die aldaar ook over het staven van den eed en over den oorsprong dier spreekwijze handelt.

[Boeman]

BOEMAN zeggen hier de kinderen voor bulleman, d.i. bullebak, bietebauw; naar welk woord Kiliaan op het eerstgemelde verwijst. Ik meende boeman gevormd

{==77==} {>>pagina-aanduiding<<}
te zijn van het geluid van het rundvee, waarmede men de kinderen vervaard maakt; dan ik vond naderhand bij Kiliaan en ten Kate in dezelfde beteekenis Boesman, hetwelk deze laatste van het bonsgeluid afleidt. In het Deensch is het ook Busseman; H.D. Buzemann, 'twelk sommigen van Buze, Buz, momaangezigt, afleiden. Echter is het in 't Neder-Saksisch Buman, of Buddeman, afkomstig van budde, zwart, gelijk de boeren in Westphalen een zwart paard noemen. De schrijvers van het Brem. Nied. Sächs. Wôrterb. vergelijken Buman met het Eng. a bawed, door Junius in Etym. Angl. afgeleid van het A.S. beaw, eene soort van wesp.

[Boenen]

BOENEN. Men gebruikt hier veel de spreekwijze: Ik zal u boenen voor het elders gebruikelijke wegboenen. Boenen, Neder-Saks. Bônen, is zooveel als banen, door met water afspoelen, de baan schoon en effen maken; vandaar vegen, wegvegen, verdrijven. Bredero, Nederd. Poëmata, blz. 674, druk 1638:

‘O tweede Hercules, die uijt den weghe baant 
De ruwe stoutheijt en vermetelheit verwaant.’ 

Wegh banen zegt hij in Schijnheijlich blz. 543:

‘Indien ghij u houden wilt aan mijn leer en vermanen, 
Sult ghij bevinden dat het u (uw) druck sal weg banen.’ 

Boenen is in het Goth. banjan.

[Boet]

BOET. Ik heb in deze streken eens den verkoop aangekondigd gezien van eene boerenwoning en boet. Ik gisse, dat boet hier voor baat gesteld zij, waarvoor het bij Ph. Numan, Strijt des Gemoets, blz. 37, a, en elders nog voorkomt.


{==78==} {>>pagina-aanduiding<<}

[Bokkent]

BOKKENT, bij verbastering voor boekweit.

[Bolscheut]

BOLSCHEUT, of bolschoot voor eene verwijdering zoo verre als men eenen bal of bol kan werpen. Schot, Schote, en Scheute is trouwens bij Kiliaan in 't gemeen jaculatio, en schieten zoowel torquere globum, als sagittam, jaculum, lapidem, enz. Sommigen zeggen ook bolsgooi, ook door de ouden gebruikt, en meer beschaafden bolwerp, bolswerp.

[Bom]

BOM. De groote bom te Breda is de grootste der klokken, welke over beide zijden getrokken wordt. Dezelve werd niet, dan bij begrafenissen van het hoogste gelui, en wordt nu nog bij het inluiden en uitluiden der jaarmarkt en bij plegtige gelegenheden gebruikt, waarom dezelve in oude stukken de triomfklok genaamd wordt; zie wat wij omtrent het woord triomf aanteekenen. De kleine bom is de klok, in grootte op dezelve volgende. Wat het woord bom aangaat, zal het den Lezer niet verdrieten, na te zien, wat de Heer van Hasselt daarvan aanteekent op Kiliaan in bombammen. De Heer Weiland acht het te regt een klanknabootsend woord; zie denzelve op Bom, alwaar veel herbaald wordt van het gezegde door den Heer Kluit over dit woord in zijne aanmerkk. op de geslachtslijst van Hoogstraten. Het bevreemde niemand op die plaatsen te zien, dat bom voor eene suikerdoos door Hooft gebezigd is, daar Kluit het gebruik van hetzelve voor trommel aantoont, en zoo lanig eene doos nog heden overdragtelijk eene trommel genoemd wordt. Eene dergelijke doos, kast of kistje schijnt bom ook aan te duiden bij Bredero, in Jerolimo, blz. 338, der uitgave van 1638 in 4o.


{==79==} {>>pagina-aanduiding<<}

[Bonket]

BONKET. Aldus noemt men hier die soort van groote knikkers, waarmede de kinderen spelen, welke men elders een stuiter noemt. Laatstgemeld woord weet ik niet hier ooit te hebben hooren gebruiken. Bonket is het verkleinwoord van bonk, dat is been, en wordt derhalve zeer eigenaardig door Kiliaan overgezet globulus osseus, en sphaerula eburnea; want, volgens sommigen zijn de tanden, en dus ook de olifants tanden, insgelijks beenen. In Friesland noemt men dit speeltuig bakkert, of bakker; zie den Heer Wassenbergh Bijdragen tot den Frieschen tongval, I. Stuk, blz. 12.

[Bontig]

BONTIG voor bont, of eigenlijk voor min of meer bont, zijnde dit den bijvoegl. naamww. in ig eigen, dat dezelve als het ware eene soort van diminutivum uitmaken: echter hebben sommige ook eene vis intensiva.

[Boos]

BOOS wordt hier niet slechts gebruikt in de beteekenis van boosaardig, toornig, vergramd; maar ook in die van doortrapt, scherpzinnig; en niet ten onregte, daar de boosdoeners doorgaans op treken afgeleerd zijn. Het is een boos ding, het is een boos kereltje, hoort men hier veel voor hetgeen men elders zegt slim.

[Borstig]

BORSTIG, voor aamborstig, engborstig. Men vindt het ook bij Kiliaan, die het vertaalt astmaticus, anhelator.

[Bosch-koolen]

BOSCH-KOOLEN worden in het Land van Breda in menigte gemaakt, en in de stad in menigte verstookt. De onkundige hoop noemt dezelve veelal bus-koolen, of wat nog erger is, blusch-koolen, alhoewel dezelve

{==80==} {>>pagina-aanduiding<<}
ook, naar ik meen, gebluscht worden. Kiliaan toch omschrijft dezelve ligna acapna, carbones acapni; carbones silvatici vulgo dicti, quod in silvis urantur, et praeparentur.

[Bosschen]

BOSSCHEN zegt men hier voor het hakken, om de vijf, zes of zeven jaren, van het kort hout. Zonderling genoeg klinkt het: ‘Wanneer is dat bosch geboscht?’ Het werkwoord vinde ik bij Kiliaan niet, maar wel bosscher, frondator. Anderzins zoude men kunnen denken, dat het het werkwoord bossen ware, tot bossen maken. In Neder-Saksen gebruikt men aldus hetzelfde woord, aldaar met u gespeld, busschen. In het oude Fransch beteekende bucher hetzelfde, zie den Heer Roquefort. Glossaire de la langue Romane.

[Boteren]

BOTEREN zeggen sommige landlieden in deze streken voor: karnen, boter maken. Dat het van ouds ook elders zeer gebruikelijk geweest zij, blijkt uit de spreekwijs, welke ook in Neder-Saksen niet onbekend is: het wil niet boteren, alwaar het als onzijdig werkw. te verstaan is, te weten: het wil niet tot boter worden.

[Boter-melk]

BOTER-MELK zegt men veel, aan den kant van Zuid-Braband, voor karnemelk. De Hoogduitschers zeggen buttermilch de Engelschen buttermilk; de Franschen lait de beurre.

[Botten]

BOTTEN, voor beenen, ossa. Men vindt het woord ook in die beteekenis bij Kiliaan.


{==81==} {>>pagina-aanduiding<<}

[Botter]

BOTTER, voor boter. Ook in het Italiaansch is het buttiro; Eng. butter; Hoogd. Butter. Zie ten Kate, 2. Proeve in boot, zamengetrokken bot, den wortel van het Angels. beatan, verberare, het Eng. to beat, ons booten of boten, van welken wortel hij alle de bovengemelde woorden, zoo wel als het Gr. β
{== afbeelding 	==} {>>afbeelding<<}
    
τυϱον; Lat. butyrum; Fr. beurre, en Angel-Saks. butere afleidt.

[Boud of bout]

BOUD of bout, hetwelk bij oude schrijvers nog wel voorkomt, is bij ons niet alleen, gelijk elders, overgebleven in het spreekwoord boud spreken, maar ook in dat van boud zijn; hoorende men hier dikwijls zeggen: wees toch zoo boud niet! Het is waarschijnlijk het baldo, fiducialiter, 'twelk in het Psouter van Lipsius, Ep. ad Belg. 44. Cent. 3. voorkomt, en het in de Glossae Francicae van Boxhorn gevonden wordende baldlihho, aldaar overgezet confidenter, het Eng. bold, stout, van het Angels. bald en beald. In het Moeso-Goth. is balt audax, en Balthaba audacter, 'twelk voor de spelling met eene t pleit, gelijk het ook bij Melis Stoke voorkomt op de plaatsen door Burman, nieuwe aanmerkk. blz. 484, aangehaald. Ook vind ik bij Meyer het bijw. boutelijk. Van het oude bald is nog overgebleven het zamengestelde balddadig, 'twelk men volgens Huydecoper, Proeve op Vondels Herschepp. 1. b. vs. 190. wel van bal-dadig te onderscheiden hebbe, met hoe veel regts laat ik aan taalkenners te beslissen. Mylius, Archaeol. Teuto bij Leibnitz, Collect. Etymol. Part. II op Balo, en op Baldida, houdt Baldaad zoo wel voor eene stoute, als voor eene kwade daad. De Heer Roquefort in zijn Glossaire de la langue Romane leidt, mijns
bedunkens, ten onregte,

{==82==} {>>pagina-aanduiding<<}
baud, baude, bault, baut, enz. af van validus. Even als van dit bald gemaakt is boud, hebben de Ouden ook boude gemaakt van bald, schielijk. Zie daarvan eenige voorbeelden bij den Heer Clignett, Bijdragen tot de oude Nederland. Letterkunde, blz. 59.

[Bouw]

BOUW, voor timmeraadje. B.v. Hij doet daar een' heelen bouw. - Hebt gij mijn nieuwen bouw reeds gezien?

[Bovenlanden]

BOVENLANDEN noemen de landlieden in deze streken die hoogere kleilanden, welke naar de kanten van Willemstad, Fijnaard en daar omstreeks gelegen zijn.

[Bovenmeid]

BOVENMEID. In Holland en elders, ook wel hier, wordt eene werkmeid de tweede meid geheeten. In vergelijking van dezelve noemt men hier dikwijls de keukenmeid de bovenmeid.

[Braaf]

BRAAF. Dit woord heeft hieromstreeks bij de landlieden veel de beteekenis van vriendelijk. Zoo zullen zij, bij voorb. in stede van het is al te beleefd, zeggen het is al te braaf. Ook wordt braaf gebruikt voor milddadig, edelmoedig, ook voor toegevend, lankmoedig.

[Braaijen]

BRAAIJEN, voor braden. Dan dit zij eens voor al omtrent zoodanige woorden, als laden, baden en diergelijke, hier gezegd. Deze verbasterde uitspraak gaat hier zoo verre, dat de meeste landlieden hier hai zeggen in plaats van had. Sommigen willen het als geen taalbederf aangemerkt hebben, en meenen eene welluidendheid waar te nemen in de uitwerping der D

{==83==} {>>pagina-aanduiding<<}
uit vele woorden, als in maden, vleiden, breiden, houden (caedere) vouwden of volden, enz., waarvoor men thans hoort maaijen, vleijen, breijen, houwen, vouwen enz.

[Braijen]

BRAIJEN, voor breijen, breiden; waarvoor de Duitschers zeggen stricken; schoon deze woorden in het gemeen beteekenen vlechten. Kiliaan: ‘breijden, nectere telam, contexere rete, vittam.’ Zulks blijkt uit deze plaats van Bredero in het Moortjen, die ook braijen heeft:

‘Hij braijde alle daegh sijn korfjes en sijn matten.’ 

Zie wijders mijne oud-Friesche spreekwoorden, blz. 280.

[Brandgevels]

BRANDGEVELS noemt men hier de trapgevels der ouderwetsche huizen. Inderdaad kan men derzelver nuttigheid, in tijde van brand, niet betwisten.

[Breed]

BREED. Elders, zelfs in Neder-Saksen, zegt men, gelijk hier, het breed of niet breed hebben, en het breed laten hangen, of breed laten waaijen. Hier zegt men daarenboven: den breede spelen, of den breede uithangen.

[Breiden]

BREIDEN, breijen, zegt men hier veel voor vlechten. Bijzonder gebruikt men het, in eenen meer plegtigen zin, van het maken der kransen, waarmede de Katholijken de lijken der afgestorvene jonge dochters versieren.

[Brem]

BREM; zekere plant of heestergewas, in deze streken veel aan de heidekanten gevonden wordende. Het draagt geele bloemen en wordt in de buitenhoven

{==84==} {>>pagina-aanduiding<<}
somtijds wel voor randen om de bloembedden gebruikt. Deszelfs zaad wordt algemeen voor een goed middel tegen de waterzucht gehouden. In Neder-Saksen noemt men dit gewas braam. De geslachtsnaam is bij Linnaeus genista, of spartium. De Opper-Saksen noemen hetzelve Ginster.

[Briel]

BRIEL. Zie over de beteekenis van dit woord mijne Naams-uitgangen van eenige, meest Nederlandsche, plaatsen, blz. 12. In de Baronie van Breda, anderhalf uur van de stad, ligt een gehucht, 'twelk Briele of de Briel heet; en bij Etten, eene stede, van ouds de Brieleman genaamd. In de Kasselenij van Yperen is ook eene plaats, welke den naam van Briele, of Brielen, voert, en te Gent eene straat, dien van den groenen briel hebbende. Van het klooster aldaar, gemeenlijk de groenen-briele geheeten, zie Sanderus, Flandria illustr. T. 1. p. 325.

[Bringen]

BRINGEN, voor brengen. Dat het geene verbastering zij, blijkt daaruit, dat de Ouden meestal brijngen schreven, en dat het in het Gothisch bringan is; het Angels. bringan; het Alleman. bringen, pringen; het Eng. to bring. Dan. Heinsius heeft het nog in zijn gedicht op den dood van den Admiraal Heemskerk:

‘Noch brocht hij aan het volck, vermaend haer te bespringen 
Het schip van alle kant, den brand daar in te bringen.’ 


[Broed]

BROED, voor broedsel. Men vindt het ook in eene aanhaling bij Huydecoper op Stoke, 3. D. blz. 177. Ver-
{==85==} {>>pagina-aanduiding<<}
gel. den Heer Clignett, Bijdrag. tot de oude Nederl. Letterk. blz. 80.

[Broek]

BROEK wordt hier, gelijk op meer plaatsen van ons Vaderland, voor moerassig land gebruikt, ook in de zamenstelling. Zoo heeft men in den omtrek van Breda eene streek lands, de Aa-broek genaamd.

[Brood]

BROOD. Wanneer men niet in het algemeen van allerlei soort van brood spreekt, verstaat men door brood hier, bij uitnemenheid, het roggenbrood. Zoo staat mij voor, op mijne vraag: of het brood afgezet ware, ten antwoord bekomen te hebben: ‘neen, maar het tarwenbrood.’ Ook wordt hier, onder den gemeenen man meestal en bij de dienstboden veeltijds, roggenbrood gegeten.

[Broodmaker]

BROODMAKER vindt men nog in rekeningen en andere stukken, die den ouden stijl behouden, voor Bakker. Hiervan heet het Bakkers-gilde te Breda het Broodmakers-gilde, en nog heden noemen zich sommige bakkers broodmakers. Bij Matthaeus, Analect. T. 1. p. 262. vindt men Knapen en Dienaers, die 't broot maken. In het oud Fransch werden de bakkers Paintiers genaamd; zie het Groot Charterboek van Friesland, 1. D. blz. 280, alwaar dezelve Pentiers genoemd worden.

[Broodwinner]

BROODWINNER. Door den broodwinner van een huisgezin verstaat men den zoodanige, voornamelijk der kinderen, die, door zijnen arbeid, de eenige steun van hetzelve is.


{==86==} {>>pagina-aanduiding<<}

[Brozertjes]

BROZERTJES noemde men te Breda zekere soort van niet onsmakelijke bollen, welke men, nog niet lang geleden, bij eenige bakkers kon bekomen. Dezelve werden om de broosheid, of zoogenaamde kortheid, aldus genaamd. Brose, Brosamen, is in het Duitsch mica; bij Kiliaan broseme, brosemen. In het Wallisch is het briwionyn, briwsionyn. Bij verbastering heette men bovenstaand gebak blozertjes. In het Wallisch zijn Browes dezelfde broodjes als de mica's. Zie op mik. Uit het Hoogduitsche woord is de naam brosimum der broodvrucht ontleend. Leibnitz, Collectan. Etym. Parte 2. p. 26. leidt Brosen, Brosamen, ook uit dezelfde bron, als broos, Neder-Saks. bros, af. In sommige onzer West Indische Volkplantingen heet men brozamen, of bij verbastering, broeizamen, het nemen van een koud maal, hetwelk de Franschen wel door prendre une croûte, en wij door croustiljeren plagten uit te drukken.

[Bruer]

BRUER zegt hier de gemeene man, als zamengetrokken van brueder, voor broer, hetwelk is zamen getrokken van broeder. Men vindt het, onder anderen, bij Anna Byns, 1. b. 14 Referein:

‘Deen bruer wilt nu den anderen vernielen.’ 

De Plat-Duitsche uitspraak is ook breur, voor het Hoogd. Bruder. Dezelve is ouder, dan die wij, naar het echt H.D. in eenen beschaafderen kring hebben, want niet alleen vindt men bij onze oudste schrijvers brueder, bruoder, en bij Kero, Pruader, maar ook in het Bretonsch, 'twelk al zeer oud is, heet het breur, in het meerv. breuder. Dit zoo wel als het Cambro-Bretonsche of Wallische brawd; Cimbr.

{==87==} {>>pagina-aanduiding<<}
broder; Gauloische brawd, meerv. brwydr; Cornwall. brodyr; Iersch braer; Frank-Teutsch bruoder; Angels. brother, brothor, brether, brothur; Allemann. bruoder, bruother, bruder, pruader; Goth. brouther, brouthr; Moeso-Goth. brother, brothr; Ysl. en Deensch broder; Lat. frater; Gr. φϱήτηϱ, bij Hesychius voorkomende, schijnt zijnen oorsprong te hebben in het Keltische bru, bij Boxhorn overgezet venter, uterus; weshalve broeder zoo veel zoude zijn, als uit eene moeder geboren. Ware de oude schrijfwijze brueder niet bekend, dan zoude bruer, zoo wel als breur, kunnen schijnen eene zamentrekking te zijn van broeder, even als schreur, een snijder of kleedermaker van schroeder. Zie den Heer Wassenbergh in schroor.

[Bruggesken]

BRUGGESKEN, voor brugsken, of brugken.

[Bruid]

BRUID. Geestelijke Bruid wordt hier eene Non voor en bij hare ordening genaamd, als mede eene Begijn, voor en bij het doen van hare gelofte.

[Brussen]

BRUSSEN. Volgens opgave van eenen lettervriend is dit een hier in de praattaal gebruikelijk woord, hetwelk ik mij echter niet herinner gehoord te hebben. Het is een onzijdig gelijkvloeijend werkw.; hebbende in den verled. tijd ik bruste, in den volmaakten ik heb gebrust Het beteekent vallen, schielijk vallen; maar men voegt er meest altijd neêr, neder, of om bij; ook wel af, wanneer men van eene hoogte spreekt, waarvan de val gedaan wordt. Het schijnt mij toe, hetzelfde te zijn als bruijen, in denzelfden zin genomen, te meer, omdat men hier ook wel hoort: ik

{==88==} {>>pagina-aanduiding<<}
geef er de brus van, voor ik geef er de brui van, gelijk men anders zegt. Zoo ook: hij heeft de brus weg, voor de brui weg, d.i. hij heeft het pak (slagen) weg.

[Buek]

BUEK, voor boek. In het Friesch heeft het meerv. van boeck zoo wel buecka als boecka. Zie de Oude Friesche Wetten, blz. 16.

[Buet]

BUET hoort men hier meer dan buit, 'twelk meer naar de Hoogd. uitspraak klinkt; het eerste echter meer naar de Hoogd. schrijfwijze gelijkt, zoo men de e voor u omzet. Wachter leidt beute of van bieten, in de beteekenis van capere, apprehendere, niet van batten, ons baten, gelijk sommigen willen. Kiliaan heeft beide buet en buijt.

[Buidel]

BUIDEL, bij verkorting buil, ook wel buul, en in het verkleinwoord builtje en buultje uitgesproken wordende, voor een geldzakje en voor geldbeurs. Zelfs gebruikt men het wel alhier voor een papieren zakje (peperhuisje of klokhuis) b.v. een builtje tabak, voor eenige tabak in een papieren zakje gewikkeld. Bij Kiliaan is het bulga, crumena, sacculus. Het woord is zeer oud. In een stuk van de 15. eeuw heb ik gezien, dat van budelsnijden, het hedendaagsche beurzensnijden, gesproken wordt. Zie over den oorsprong van hetzelve de Taal- en Dichtkundige Bijdragen, 2. D. blz. 296, k. Wachter leidt het Hoogd. Beutel af van beiten, capere. Dan mij komt het waarschijnlijker voor, dat het kome van het Lat. bulga, 'twelk, zoowel als het Duitsche Balg, volgens Wachter, komt van het Keltische of Bas-Bretonsche bwlan, bwlgan,

{==89==} {>>pagina-aanduiding<<}
bolgan. De Franschen schijnen van hetzelve, met wegsmijting van de L, hun bougette te hebben gemaakt. In het oud-Nederduitsch komt ook het woord ponk voor, waarvan de spreekwijze een ponk vergaderen, voor: een buidel gelds of een spaarpotje verzamelen; en in het oud-Friesch dat van ponge, waarvan het spreekwoord: Eltz moat mey syn ponge toa ried gean, d.i. elk moet met zijne beurs te raad gaan. Dit pong is vermaagschapt aan het mede verouderde poke, pook, bij Kiliaan ook pook-sack genaamd, en overgezet saccus cilicinus, met bijvoeging, dat het der Franschen poche en der Engelschen poke is. Vergelijk Junius op laatst gemeld woord, van hetwelk zij hebben hun ponch en pocket, 'twelk Skinner even als het Fr. poche van bulga komen doet; welke afleiding doorgaande, ook ponk en ponge van hetzelve zouden komen; want deze maagschap tusschen pook en ponk is klaar en duidelijk door hetgeen Wachter op het woord pack aanvoert, te lang, om hier uit te schrijven. De verandering van B in P is gemeen, en de onzen hebben de L welluidendheidshalve zoo wel in N kunnen veranderen, als de Franschen die geheel uitgeworpen hebben.

[Buidelmolen]

BUIDELMOLEN, zamengetrokken buelmolen, een werktuig, om het meel te ziften, waarvoor men elders buil en buel zegt.

[Buiten]

BUITEN. Buiten gaan of naar buiten gaan beteekent hier bij de mindere volksklassen, vermaakshalve naar eene bniten-herberg gaan. Zijt gij gisteren naar buiten geweest? Hij is met zijn meisje buiten geweest. Dat men

{==90==} {>>pagina-aanduiding<<}
deze spreekwijze in de stad gebruikt, heeft niets vreemds; maar zonderling is het, dat men het ook op de dorpen, en zelfs ten platten lande, zegt. Waarschijnlijk spreekt men aldaar zoo in navolging van de stad.

[Buiten-burgemeester]

BUITEN-BURGEMEESTER. Aldus werd hier, onder de staats-regering, de Burgemeester genaamd, die de gemeente verbeeldde, in tegenoverstelling van den binnen-burgemeester, die den Heer vertegenwoordigde en binnen de schepens-bank zitting had, daar de buiten-burgemeester zich alleen met de Politie, zonder zich met de Justitie te bemoeijen, bezig hield. Te Antwerpen werd hij ook met dien eernaam betiteld, te Dordrecht in de oudste tijden, Borghmeijster van der Ghemeente weghen, naderhand Burgemeester der Gemeente. Zie den Heer van de Wall, Privilegien van Dordrecht, blz. 394, die den oorsprong en den naam aldaar aan de gedurige verkeering met de Brabanders en Vlamingen toeschrijft. ‘In de meeste steden van die twee Landschappen,’ zegt aldaar die vlijtige en doorkundige oudheids-onderzoeker: ‘had men al van ouds twee Burgemeesters, waarvan die der gemeente, in sommige plaatsen, de Burgemeester van de Commune; in anderen, de Burgemeester van den Corpse, elders de Stadmeester genaamd;’ gelijk ook in sommige plaatsen van Duitschland dezelve eenvoudig den naam van Meister voerde, wordende in oude stukken de Regeringen der steden aldaar betiteld Meister und Rath, en in het Lat. Burgi magistri, of Civium magistri, welk laatste de schrijfwijze Burgermeester zou begunstigen. Te Bergen-op-Zoom heette dezelve in vorige tijden Burgemeester buiten der Banke.


{==91==} {>>pagina-aanduiding<<}

[Bulken]

BULKEN, voor oprispen. Men houde het niet voor een woord, door het onbeschaafd gemeen aan het oprispen gegeven; want dit heet in het Engelsch ook to belche, van het Angels. bealcan, balcettan, ructare, en a belch is in 't Eng. ructatio. In het Neder-Saks. zegt men upbülken voor oprispen. Op sommige plaatsen van Oost-Friesland gebruikt men bülken, bölken, in denzelfden zin.

[Bullen]

BULLEN wordt hier gezegd van lappen, oude vodden, of wat men elders slecht goed noemt. Ik heb niets kunnen vinden, dat tot het gebruik van dit woord leiden kunne, ofschoon ik alles gelezen heb, wat ten Kate en de Bijdragen omtrent bal, bel, bil, bol, bul, hebben, of het zoude het Lat. bulla, waterbel, in de beteekenis van eene res nihili, moeten zijn. In zoo verre door bullen ook verstaan wordt alle sle chte, schoon nieuwe, waar, is hierop dit Latijnsche woord ook niet ontoepasselijk, als veel overdragtelijk gebruikt wordende van eene zaak, die meer schijn, dan wezen heeft. In dien zin gebruiken Hooft en Vondel veel het woord bel. In het Plat-Duitsch is prüllen veteramenta; zoude büllen daarvan niet eene verbastering zijn door uitlating der R en verandering der P in B?

[Bultzak]

BULTZAK, een woord, hier veel gebruikt wordende voor een bed van stroo. Bulte is bij Kiliaan overgezet culcita, stramentitia. Ongerijmd doet dus Tuinman, Vervolg op de Fakkel der Nederd. Tale het woord zamengesteld zijn uit bult en zak, zoo veel zeggende, als een zak voor den bult, d.i. voor den rug, om op te slapen.


{==92==} {>>pagina-aanduiding<<}

[Bund, bunt, bont]

BUND, BUNT, BONT, eene soort van lies of spichtig gras, veel omstreeks Breda in veenachtige gronden wassende en zeer nadeelig aan het houtgewas. Afgesneden wordt het veel gebruikt tot het vullen van bedden, of ook wel van de zoogenaamde bundzakken, om als matrassen onder de bedden gebezigd te worden. De gemeene man bedient zich veel van dezelve, en meer aanzienlijken doen die zelfs wel, even als elders varenbedden, of van haverstroo, voor hunne kinderen vervaardigen, als wordende dezelve voor zeer gezond geacht. Het heeft den naam van de vasthoudendheid der vezels, en wordt veel gebruikt tegen het verstuiven der duinen. Het is, zoo niet hetzelfde, ten minste zeer overeenkomstig met den duinhalm, doorgaans eenvoudig helm of duinhelm genaamd. Ik meen ook, dat het hetzelfde is, wat men in 't Plat-Duitsch Bend, of Behnd noemt, zijnde eene soort van korte biezen, waarvan de landlieden bezems maken, om het kaf van het nieuwelings gedorschte. koren af te vegen. In sommige streken van ons Vaderland, b.v. in Noord-Holland, noemt men het ook Bend, in Friesland en Groningen Pionte. Bij den Heer Weiland wordt het woord Bunt niet gevonden.

[Bunder, of beunder]

BUNDER, of BEUNDER, buinder uitgesproken wordende, wordt door Meyer onder de verouderde woorden opgenoemd. Het is mogelijk verouderd, indien men door hetzelve eenen akker, een stuk lands, verstaat, in welken zin het bij hem voorkomt; doch hier is het de gewone maat der landerijen, zijnde 900 roeden, of een en een halve morgen. Kiliaan spelt het ook bonder, en vertaalt het jugerum, en te regt;

{==93==} {>>pagina-aanduiding<<}
want, gelijk jugerum schijnt te komen van jugum, jugum boum, en volgens Plinius L. 18. c. 3. zoo veel lands is, als een jok ossen op eenen dag kan beploegen; zoo schijnt bunder te komen van bund, bij Kiliaan bond, hetzelfde als band, volgens Wachter van binden, ligare, en, even als jugerum, te beteekenen zoo veel gronds, als een bond, d.i. twee zamengebondene of gekoppelde ossen, gedurende eenen geheelen dag, kunnen afploegen. Dit blijkt nog te meer uit het bij Haltaus voorkomende Mannwerk, zoo veel als een man op eenen dag kan afploegen, 'twelk hij vertaalt door jugerum. Van bonder is waarschijnlijk gevormd het Fransche Bonnier. In het oud-Fransch heette zoodanige maat bone de terre, boihedre; zie het Glossaire de la Langue Romane van den Heer Roquefort. Bund, bond, band enz. leiden sommigen af van het Saks. Pan, alle uitgestrektheid, van welken aard ook, te kennen gevende. Even eens als Bunder, beteekent ook Dagwand zoo veel als een man op eenen dag beploegen kan, in Braband 60 roeden van 20 voet. In Groningerland wordt de turf bij eene maat, dagwerk genaamd, verkocht. In Frankrijk heeft een dagwerk ook den naam van journal; en een daglooner dien van journalier, zoo veel als dagwerker. Men verwarre dit bunder niet met de tegenwoordige landmaat.

[Bundzak]

BUNDZAK: een zak of soort van bed, met bund gevuld, waarop sommige lieden, om der gezondheids wille, slapen. Zie Bund.

[Burgerlijk]

BURGERLIJK wordt elders wel eens gebruikt voor beleefd

{==94==} {>>pagina-aanduiding<<}
omtrent zijne minderen. Hier bezigt men het in 't algemeen voor beleefd, in tegenoverstelling, naar het schijnt, van dorpsch of boersch.

[Bussel]

BUSSEL, of, gelijk men het hier uitspreekt, bustel voor een bundel koorns, elders eene schoof of eene garf genaamd; of voor een bos hout, stroo of hooi; b.v. voor de bundels hooi, die aan de ruiterij worden uitgedeeld. Oudtijds betrekende het in 't gemeen eenen bundel; zie den Heer van Hasselt op Kiliaan, in dit woord, als mede den Heer Weiland in zijn Woordenboek. Ook hoort men hier veel het verkleinwoord busselken. In het Glossaire de la langue Romane van den Heer Roquefort vindt men het oud-Fransche woord Buschel in dezelfde beteekenis, 'twelk volmaakt het Hoogd. Büsschel is, waarvan ook het Nederd. bussel. In het Eng. is bushel een schepel. Bussel komt voor in den Staten-Bijbel, Matth. 13. vs. 30: ‘vergadert eerst dat onkruijt, en bint het in busselen.’

[Buts]

BUTS. Een buts tegen iets hebben, voor eenen weérzin in iets hebben. Ik denke het te zijn het woord butse, botse, bij Kiliaan overgezet pulsatio, pulsus, collisus, contusio, ictus. Meer gemeen is botsinge in den zin van collisio. Sommigen zeggen een puts, anderen een pust, nog anderen een puist; dan ik meen butse het ware woord te zijn. Dat men het buist uitspreke, kan verdedigd worden, dewijl het Vlaamsche woord is buisschen, 'twelk Kiliaan overzet pulsare, trudere.

[Butsen]

BUTSEN, voor kneuzen, zoo drukken, dat er eene deuk of holligheid veroorzaakt wordt; en buts, voor kneu-
{==95==} {>>pagina-aanduiding<<}
zing. Men hoort deze woorden zoo in de omstreken van Breda als van Bergen-op-Zoom veel meer, dan bluts, en blutsen. Deze laatste heeft de Heer Weiland, maar niet buts, of butsen.

[Buurlijke regten]

BUURLIJKE REGTEN noemen de landlieden alhier die halve pligten, welke geburen, in gevolge van eene stilzwijgende en sedert onheugelijke jaren gebruikelijke overeenkomst, gehouden zijn elkander te betoonen in het vervoeren van het huisraad bij verhuizing, in het aanvoeren van bouwstoffen bij timmeraadjen, in het helpen invoeren van den oogst, in het helpen dorschen van de boekweit, enz., alles zonder eenige belooning, dan eene zoogenoemde fooi, of een landelijken maaltijd. Daar tegen regten ook pligten overstaan, zegt men ook wel buurlijke of gebuurlijke pligten. Men ziet dus dat Buurlijke regten hier in eenen anderen zin, dan in den regtskundigen moeten opgenomen worden.

[Buurmans-schut]

BUURMANS-SCHUT. Zie SCHUT.

[Buurten]

BUURTEN, of ook wel kortavonden, gelijk op sommige andere plaatsen, noemen hier de landlieden het bij elkander komen van geburen, om door kout den tijd te slijten, en den avond des winters kort te doen vallen. In sommige plaatsen van Neder-Saksen noemt men dit ut nabern gaan, of blootelijk nabern gaan, buurten gaan. Naber is in het Neder-Saks. een buurman, d.i. nabuur.

[Bijbrengen]

BIJBRENGEN. Iemand bijbrengen heb ik op de Holland-
{==96==} {>>pagina-aanduiding<<}
sche grenzen hooren gebruiken voor het Lat. circumvenire aliquem, iemand misleiden Ook Kiliaan heeft het in deze beteekenis.

[Bijl]

BIJL. Het volksgebruik verandert op verscheidene plaatsen de geslachten der naamwoorden. Zoo zegt men, b.v. in 's Gravenhage het stal voor de stal. Even eens is het hier met bijl. Dit woord wordt door Hooft, volgens Hoogstraatens geslachtlijst, mannelijk en vrouwelijk gemaakt; hier echter gelijk in Neder-Saksen en in het Hoogd, wordt het standvastig als onzijdig gebruikt.

[Bijvang]

BIJVANG, noemt men hier in het bijzonder dien omtrek van de stad, binnen welken het niet geoorloofd is eenig gebouw ter neder te zetten, dan onder de uitdrukkelijke voorwaarde, dat, bij een gedreigd beleg der stad, hetzelve zonder eenige schadevergoeding ter neder geworpen mag worden. Bij Kiliaan is bijvangh of bevangh overgezet confinium, en bijvangh der stad is bij hem territorium, districtus, et suburbia, regio suburbana, ager, circumjectum territorium urbis vel provinciae, van bijvanghen, comprehendere. Men vindt bij Ph. Numan, blz. 16:

‘Orpheus ten iersten die om zijnder konsten prijs 
De Lyere van Mercurius creech tot gaige, 
Daer mede hij nae der hellen dede voyagie, 
Doen hij zijn wijf ghinck halen vuijt Minos bevanck.’ 

In de Glossae Francicae van Boxhorn is Pifanc overgezet septum, en Bivang in het Glossar. Teuton. van Schilter door circumferentia.


{==97==} {>>pagina-aanduiding<<}

C.

[Caritaat]

CARITAAT. Ik heb hier wel eens om een caritaatje hooren vragen, even als men in Frankrijk charité zegt. Caritaten vindt men veel bij de ouden, voor werken van liefdadigheid, voornamelijk in het Passionael. Te Delft bestaat nog eene kamer van Caritaten, alsmede het Caritaten-huis, in hetwelk oude vrouwen en kinderen verpleegd worden.

[Chijns]

CHIJNS. De betaling van 's Heeren Chijns hoort men hier bij alle openbare verkoopingen in de voorwaarden voorlezen. Kiliaan zet chijns zeer geschikt over census soli, qui principi solvitur, en heeren-chijns is bij hem vectigal, tributum. Oude stukken hebben ook chens, voor inkomst, schatting; zie bij Melis Stoke, b. 1. v. 1138 en 1156. Dit is van het Lat. census.

[Cinksen]

CINKSEN wordt hier Pinksteren, vooral door de Roomsch-Katholijken, genoemd. Zie het woord bij Kiliaan op Cinksen en Sincksen, en aldaar den Heer van Hasselt; alsmede Huydecoper op Melis Stoke, III. blz. 360. Het wordt met eene S geschreven in de Handvesten van Dordrecht van den Heer van de Wall, blz. 15; dan, in andere Handvesten vindt men Cinxen en Cinxsen; en ook de afleiding schijnt eene C te vorderen; het is toch van het Lat. quinque, waarvoor men op eenige oude Lat. opschriften vindt cinquae;

{==98==} {>>pagina-aanduiding<<}
Ital. cinque; Fr. cinq; Sp. cinco. In sommige oorden van Griekenland zeide men χένχε voor πέντε. Wie herkent niet terstond in het eerste het Lat. quinque? In andere oorden zeide men ook πέμπε, waarvan het Bretonsch pimp; het Wallisch pum; het Hoogd. fünf; Moeso-Goth. fimf; Suio-Goth. fim; Deensch en Zweedsch fem; Eng. fife; en ons vijf. Even als cinksen met quinque vermaagschapt is, komt Pinksten, Pinksteren, van het oud-Duitsche Pinz, Pfinz, vijf.

[Court-pendu]

COURT-PENDU: eene zeer smakelijke appelsoort, in deze streken zeer gemeen, en op sommige plaatsen van ons Vaderland geheel niet bekend; aldus om de ongemeene kortheid van den steel genaamd; hoezeer Ménage aan de echtheid dezer naamsafleiding twijfele, meenende, dat de ware naam Capendu zij, misschien afkomstig van het Kasteel Caspendu in het Bisdom van Carcassonne.

D.

[Da]

DA, kort uitgesproken, voor het onzijdig voornaamwoord dat. B.v. da jong, d.i. dat kind. Zulks was reeds van ouds de Brabandsche tongval. Constantyn Huygens doet, in zijne Klucht Trijntje Cornelis, 1. Bed. 1. Uitk, een Antwerpsch vrouwspersoon zeggen:

‘Wie dachge zayt, me lief, en zou'ck ick da niet wete? 
Da mochte sotten en ondanckbaer Lie vergete.’ 


{==99==} {>>pagina-aanduiding<<}

Zelfs meen ik het bij van Maerlant, van Velthem, of M. Stoke wel gevonden te hebben. Het wordt ook wel eens, doch zeldzamer, voor dat, in de beteekenis van ut, quod of quam gebezigd, en in dit gebruik heerscht veel eigendunkelijks. Zoo zal men b.v. wel hooren: ik durf het niet te doen, voor da moeder het toelaat; maar nooit voor da vader het toelaat.

[Daagcedel]

DAAGCEDEL, een openbaar geschrift, om zijne schuldenaars te mogen dagen, wordt door Meijer onder de verouderde woorden gesteld. Het was echter zeer onlangs in de regterlijke Praktijk hier nog in dagelijksch gebruik.

[Daaijeren]

DAAIJEREN, voor: talmen. Zoude het ook eene verbastering zijn van draaijelen, waarvan volgens sommigen dralen eene verkorting is. Draaijelen zal dus het frequentativum zijn van draaijen, zich besluiteloos keeren en wenden, zonder te weten, wat men doen zal.

[Dagge]

DAGGE, voor: dat gij. Men vindt het bij Bredero in Jerolimo:

..... ‘ick beeld mij woorlijck in 
Dat ick bij menschen niet, maar da'k bij Nymphen bin, 
Die in de silvre vloot des Amstels dickwils baijen 
En dagghe op het lant hier somtijds komt vermaijen.’ 

Men ziet dat, twee regels hooger, de laatste letter van dat ook met ik ineensmelt.

[Daglijk]

DAGLIJK: lijk, 'twelk des daags, met meerder of minder plegtige begeleiding ter aarde besteld wordt.


{==100==} {>>pagina-aanduiding<<}

[Dakken]

DAKKEN, voor daken.

[Dal]

DAL. Dal af, voor benedenwaarts, naar beneden, heb ik hier, hoezeer slechts een enkelen keer, hooren gebruiken. Het is volmaakt het Goth. dalath, welke th bijna als die der Engelschen uitgesproken wordt. Berg en dal beteekende in het oud-Nederlandsch niets anders dan hoog en laag; zie Huydecoper op M. Stoke, 1. D.v. 642, en 3 D. blz. 344. In het Neder-Saks. of zoogen. plat-Duitsch beteekent dal benedenwaarts, nederwaarts, zijnde b v. in die taal de linie-dal, of daal, de nederdalende linie van verwantschap. De Friezen drukken dal door hun del uit. Zie omtrent het laatste Junius, Glossar. Goth. p. 137, de aanteekk. op de oude Friesche wetten, blz. 373, en den Heer Wassenbergh, Bijdragen tot den Frieschen tongval, 1. D. blz. 24 en 125. Dan, dat het niet eigendommelijk Friesch zij, blijkt uit Spieghel, Bredero en andere Hollanders, die het gebruiken. Dat men in Twenthe nog zegge dal werpen voor: op den grond werpen, getuigt de Heer Clignett, Bijdragen tot de oude Nederl. Letterk. blz. 122. Wachter geeft niet onduidelijk te kennen, dat wij Nederlanders den wortel van het Duitsche Thal behouden hebben in ons dalen. De wortel van hetzelve en van vallen moet in ons dal en val gezocht worden. Het is bekend, dat de letters D en V dikwijls verwisseld worden, en het is daarom niet ongegrond te stellen, dat de wortel dal ook te vinden is in het Lat. vallis, en in de
daarvan afgeleide Fransche woorden val en vallée. Ter bevestiging hiervan dient, dat, ofschoon wij een dal zeggen, het woord vallei ook bij ons gebruikelijk is, terwijl het Moeso-
{==101==} {>>pagina-aanduiding<<}
Goth. daley is. In het Bretonsch wordt een dal genaamd dol, in het Wallisch dôl.

[Dan]

DAN wordt alhier, even als bij onze zuidelijke naburen, niet alleen achter eenen Comparativus gebruikt, maar ook wel, waar als zoude moeten gebruikt worden. Zoo zegt men wel eens in zuiver Hollandsch: het is niet zoo zeer schoon, dan wel kostbaar; maar niet: het is niet zoo schoon, dan kostbaar, gelijk men hier, in navolging van hen, doet.
De Duitschers gebruiken as, doch sommige Zwitsers dan. Zie deze stoffe uitvoerig behandeld bij Huydecoper, Proeve, 2. uitgave, 1. D. blz. 288 en volgg. en 3. D. blz. 393.

[Danig]

DANIG, voor veel, of zeer, of sterk, multum, valde, vehementer. Het wordt ook wel als een bijvoegelijk naamwoord gebruikt, b.v. ik had eenen danigen dorst; en het is slechts eene verkeerde navolging van dit misbruik, dat men dannig te Hamburg voor: sterk, krachtig, veelvermogend, gebruikt, gelijk Richey, Idiotic. Hamburg., getuigt. Het schijnt eene afknotting van so of zo, in sodanig, van hetwelk Schütze, Holsteinsch. Idiotic., meent, dat men, uit onkunde, twee woorden gemaakt heeft. Minder aannemelijk komt mij een tweede aldaar aangehaald gevoelen voor, dat danne, dannig afgeleid zoude zijn van het Deensche zelfst. naamw. danne, danntghed. Het eerste is niets dan ons gedaante, en het andere ons danigheid in hoedanigheid.

[Darm]

DARM noemt men hier de buis van eene slangbrandspuit,

{==102==} {>>pagina-aanduiding<<}
elders slang genaamd. Te voren hebben wij gezien, dat dezelve hier ook eene ader heet.

[Dat]

DAT neemt, in deze streken, dikwerf op het einde de letter aan, waarmede het volgend woord begint, zoodat het daarmede één woord schijnt uit te maken. B.v. dagge voor: dat ge; damme voor: dat men. Hetzelfde misbruik heeft ook met meer andere woorden plaats. Zie wijders dagge.

[Dauwel]

DAUWEL, voor: een traag vrouwspersoon. Van hetzelve is het werkw. dauwelen, langzaam zijn, weinig of niets uitrigten; te Hamburg ook daueln; in het Ditmarsche taueln; in het Holsteinsche daueln, daveln; te Bremen traueln. Aldaar is taueln langzaam en beschroomd spreken, de woorden rekken, en Tauelke een vrouwspersoon, dat niet alleen traag de woorden uitspreekt, maar ook eene vrouw, die niets uitrigt, en den tijd verbeuzelt. Den tijd verspillen heet in het Lijflandsche Däbeln.

[De]

DE. Dit lidwoord wordt hier veel in het spraakgebruik voor die, deze en diergelijke woorden gezet. B.v. De deze deed dit, de die deed dat. De ouden zeiden zelfs: de eenigen, de sommigen, enz. Hooft, brief uit Florence:

‘De sommige zijn blij, en sommige die klagen,’ 
‘En beijde geijl en zeer jaloers in min te dragen.’ 

In Zuid-Braband schrijft en zegt men veel: De gene, voor degene, die. b.v. De gene eenige informatie begeeren enz. voor: Degene, die eenige enz.


{==103==} {>>pagina-aanduiding<<}

[De]

DE, voor het oude dij, di, te, voor gij; dan het wordt altijd achter een woord gevoegd; b.v. Hoe roemtde zoo? voor: hoe roemt gij zoo? Wat hadde daar? voor: Wat hadt gij daar? Op dezelfde wijze zeide men oudtijds hebtdij, zegtdij, suldi, sulstte. Somtijds wordt dit de en gij bij elkander gevoegd, om δειπτιχῶς tutemet uit te drukken. b.v. zijtde gij het, die dat gedaan hebt? of met eenigen minderen nadruk, b.v. Waartde gij het, die mij gisteren avond tegen kwaamt? Of zelfs zonder den minsten nadruk. b.v. Zijtde gij te kerke geweest? op dezelfde wijze, als bij van Ghistele, in zijnen Terentius, Eunuch. III, 2:

‘Waer sidij ghij dore?’ 

Zie ook Passionael, Somerstuck, Fol. 208, Kol. a. der uitgave van 1489:

‘Waerom sijdi so hoverdich?’ 

Men merke echter op, dat de T aan het einde van den tweeden persoon, in de opgegevene voorbeelden, zacht wordt uitgesproken, als stond er roemdde, zijdde, waardde. Somtijds neemt dit de de sluitletter aan van het woord, waaraan het gevoegd wordt; b.v. zulle voor zultde? In Friesland zegt men op dezelfde wijze te en ste, zie den Heer Wassenbergh, in zijn Idiotic. Frisic. blz. 121. Op de meeste andere plaatsen van ons Vaderland gebruikt men je voor gij of ge.

[Deeg]

DEEG. Kwaad deegs zijn, voor: ziek zijn, onpasselijk zijn. Bij Kiliaan is deghe in de eerste beteekenis salus, sanitas, en niet dan in de tweede, prosperitas, vigor. Van deze laatste vindt men bij hem de spreekwijze te deghe, waarvoor men thans meest ter deeg, ter dege,

{==104==} {>>pagina-aanduiding<<}
van deeg, of degelijk zegt. Wachter leidt het Duitsche taugen, in de beteekenis van prodesse, expedire, juvare, van het Nederd. deeg, bonum, af. Van hetzelve komt ook, naar de gedachten van Huydecoper op Stoke, 2. D. blz. 315, waarschijnlijk het zelfstandig naamw. Degen in de beteekenis van eenen held, vir fortis bij Wachter, die verscheidene beteekenissen van Degen, voor een' persoon genomen, opgeeft. Bij Kiliaan is Deghen-man overgezet athleta. Zie Lelyveld's 2. uitgave van Huydecoper's Proeve, 3. D. blz. 401-403. Dan ik zoude hieraan min of meer twijfelen. Degen, bij Ottfridus Thegane, beteekende oorspronkelijk een knecht, vervolgens een krijgsknecht, en eindelijk een held, een dapper man, een vroom man, een braaf man; en thegenliche is in het Glossarium bij Lipsius viriliter, zoodat het mij twijfelachtig voorkomt, of degelijk hiervan of van deeg moete afgeleid worden.
Dan, om van dezen uitstap terug te keeren, dat het woord Dege in Neder-Saks. dezelfde beteekenis, als die wij aangaven, hebbe, blijkt uit de spreekwijzen: goden Dege hebben, keen Dege hebben, nich to Dege sien. Zelfs kent die taal het zamengesteld ontkennende Undege, ons oude Ondege; beteekenende in Undege komen onder anderen: ziekelijk worden. Ook gebruikt men in dienzelfden zin het werkw. degen, b.v. in de spreekwijze ik dege nich voor: ik ben krank. Sommigen willen hiervoor echter het werkw. dôgen (Hoogd. taugen), ons deugen, in deze spreekwijze erkennen, te meer, daar de Neder-Saksen ons degen als digen, diën uitspreken, welk diën, voor groeijen, opkomen, gebruikt wordt, en aan het Hoogd. gedeihen doet denken, 'twelk toch,

{==105==} {>>pagina-aanduiding<<}
schoon eenigzins vermaagschapt, niet volstrekt het synonymum van taugen, dôgen, deugen, is.

[Deel]

DEEL, voor dorschvloer. Eigenlijk is een deel, even als den, slechts eene plank; en in de tweede beteekenis een planken vloer. Het komt van het werkw. deelen; Hoogd. theilen; Fr. tailler; Ital. tagliare; alle hunnen oorsprong verschuldigd zijnde aan het Gothische dailjan. Dat oudtijds teilen ook beteekent hebbe dividere secando, zie bij Wachter. Dan niet alleen de dorschvloer, gelijk ook in vele andere streken van ons land plaats heeft, maar ook andere houten vloeringen in het gemeen, ja zelfs een vertrek met eenen planken vloer belegd, wordt hier, bij de landlieden, Deel genoemd. En waarom zouden alle vloeringen niet alzoo kunnen genoemd worden, daar dezelve alle uit deelen, d.i. gezaagde planken, bestaan? De reden, waarom op de meeste plaatsen door de Deel alleen de dorschvloer verstaan wordt, is waarschijnlijk, omdat veelal van ouds bij de landlieden de dorschvloer de eenige met hout belegde vloer geweest is. In Gelderland, Overijssel en in geheel Noord-Duitschland is het voorste gedeelte van het huis de dorschvloer en de stal voor het vee te gelijk; en uit deze oude manier van bouwen komt het, dat men te Hamburg het voorhuis van voorname en openbare gebouwen de Deel noemt; zie Richey, Idiotic. Hamburg. op Dehle. In Bremen en Lubeck loopen de Dielen veelal van de voordeur tot geheel naar achteren door. In het Holsteinsche zegt men, ter onderscheiding der opene plaats voor in het huis en voor in de schuur, wohnhaus-diele en scheunen-diele. Bij de landlieden in

{==106==} {>>pagina-aanduiding<<}
geheel Neder-Saksen is de spreekwijze in gebruik: up de Dehle danzen, hetwelk ook in Gelderland en andere gewesten van ons land geschiedt en 'twelk wij zeggen: op de deel dansen. In het Bremisch-Nieder-Sächs. Worterb. 5. Th.S. 347: wordt Dele, vloer, zoo veel geacht als Däle, en afgeleid van Dal, Daal, beneden.

[Deer]

DEER: leed, ongemak. Geen deer van iets hebben: geen leed, geen ongemak van iets hebben. Zie Kiliaan op dere, deyre. Hiervan nog deerlijk en deernis, alsmede het werkw. deren. Ik heb deer ook in het meervoud gevonden in schriften van de zestiende eeuw.

[Deerne]

DEERNE, voor meisje, meisken. Hetzelve is echter meer in Gelderland, dan hier gebruikelijk. Ook in Neder-Saksen wordt het onder het boerenvolk veel gebezigd. Het eigenlijke woord is Dierne; en komt, volgens Wachter en anderen, van Dienerinn. In het Angels. is Thiernerne famula. Doch het is naderhand in het algemeen voor een meisje gebruikt. In deze beteekenis moet het echter al zeer oud zijn: want bij Ottfried komt reeds Thiarna, d.i. deerne of maagd, voor, en in het oud-Duitsch was Thiernduam hetgeen wij maagdom noemen. Aan den kant van de Meijerij van den Bosch hoort men veel Deersken, voor Deernsken. Reitz, Belga Graeciss. p. 288, schijnt Deerne van τέρμν, teer, teeder, af te leiden. In het Glossarium bij Lipsius is thierno overgezet juvencularum.

[Deken]

DEKEN. Iemand de deken aftrekken, voor hetgeen, wat men elders wel noemt: iemand den mantel uitvegen.

{==107==} {>>pagina-aanduiding<<}
Ik meen ook wel gehoord of gelezen te hebben van: iemand het vel aftrekken, niet zoo zeer voor: afkloppen, als voor: onstuimig tegen iemand uitvaren. Tegenstrijdig aan de hier aangevoerde spreekwijze zegt men hier en elders ook wel, in denzelfden zin, iemand toedekken, of duchtig toedekken. Op sommige plaatsen van Neder-Saksen zegt men daken, afdaken, dördaken, ook toedöken voor: slagen geven, afrossen; mogelijk van Dak, in de spreekwijze iemand op zijn dak komen, iemand wat op zijn dak geven.

[Dekpannen]

DEKPANNEN, voor Dakpannen.

[Del]

DEL: een slordig mensch. Dit woord wordt meest van vrouwspersonen, ook van zulke, die een slecht gedrag leiden, gebezigd, en heeft alleen door het volksgebruik, zoo hier als op eenige andere plaatsen, het burgerregt verkregen.

[Delver]

DELVER. Hierdoor verstaat men hier een aardappelendelver. In Zeeland, het land van Flakkée, en daar omstreeks, verstaat men er door een meedelver.

[Dempig]

DEMPIG, voor dampig, doch alleen, wanneer van een aamborstig paard gesproken wordt. Dempig wordt ook in Neder-Saksen gebruikt.

[Den]

DEN zegt men veel, hier en daar, voor dorschvloer, elders deel, 'twelk zie. Het Hoogd. woord is Tenne.

[Derven]

DERVEN is, voor ontberen, zeer gemeenzaam in deze streken, ook onder de landlieden, daar het integen-
{==108==} {>>pagina-aanduiding<<}
deel elders slechts onder den beschaafden stand en in den deftigen stijl gebezigd wordt, zoo zelfs, dat wijlen een mijner vrienden, in zijne aanteekeningen op een oud Brabandsch werk, dit woord onder de verouderde of min verstaanbare woorden heeft opgenomen.
Men gebruikt hier ook wel derven, voor durven; doch het is, als verouderd, minder goed te keuren. Zie wijders Dorf.

[Deun]

DEUN, voor karig, gierig. Ik vind geen voetspoor van dit woord, dan bij Meyer, in deine, hetwelk hij uitlegt: gierigaard, vrek, en bij Kiliaan in deyn, aldaar vertaald Euclio, homo avarus, sordidus. Verscheidene jaren, na dit bovenstaande geschreven te hebben, zag ik, dat de Heer Ypey deze woorden voor dezelfde houdt. Zie Taalkund. aanmerkk. op verouderde woorden van den Staten-Bijbel, 2. St. blz. 19 en 20. Vergelijk Hinlopen in de Verhandeling van de Maatschappij der Nederlands. Letterk. II. D. 1. St. blz. 274 en volgg.
Deun beteekent eigenlijk naauw en komt in dien zin nog voor bij Huygens in zijne Zedeprinten en elders. - Het stemt dus in de beteekenis van hoogzuinig overeen met het ook daarvoor te Breda gebruikelijke naauw en naauw bezet.

[Deur]

DEUR, in stede van door. In Neder-Saksen zegt men altoos Dôre. Deur en Dôre is geene verbastering, gelijk blijkt uit Kiliaan, die dit woord niet alleen op zich zelf aldus heeft, maar ook in verscheidene zamenstellingen. Het schijnt zelfs ouder, dan door.


{==109==} {>>pagina-aanduiding<<}

[Die]

DIE. Veel hoort men hier de die met nadruk, in tegenoverstelling van de andere, of een soortgelijk woord. Zoo zal b.v. een winkelier, iemand eenige soorten van waren vertoonende, vragen: Hebt gij de die reeds gezien? en de andere antwoorden: neen, maar de deze wel. Het gebruik van de die wordt verdedigd door Huydecoper, Proeve 1. D. blz. 37. De deze heeft nog Jeremias de Decker in zijn puntdicht den Boeventroost, 1. B. 238:

‘Een zelve boevery geeft ook geen selven loon: 
Dien helpt zij in den bast, den desen in de kroon.’ 

Zie wijders op De.

[Dief]

DIEF wordt hier in eenen goeden zin nog dikwijls genomen op dezelfde wijze, als het woord knaap, 'twelk oorspronkelijk ook niet de kwade beteekenis had, welke thans meest aan hetzelve gehecht wordt. Zoo zegt men hier een slimme dief, een olijke, aardige dief; voornamelijk van kinderen. In het Lexic. antiq. Brit. van Boxhorn is tyvvas overgezet famulus domesticus; zijnde ook Thiws in het Gothisch famulus; thiwi, ancilla; theow, of thiow, in het Angels. servus, theowa of thiowa, ancilla. Dat het woord Dief eertijds eene vox media geweest zij, blijkt uit het oud Glossar. bij Lipsius, Cent. 3. Epist. 44. ad Belg., alwaar thuwe, thuwon en thiuvon voor ancillae voorkomt; doch daar die soort van menschen veelal er op uit is, om haren heeren of vrouwen iets te ontvreemden, heeft het dezelfde kwade beteekenis bekomen, als het Lat. fur, oudtijds ook eenvoudig voor eenen slaaf gebruikt, gelijk blijkt uit het bekende van Virgilius:

{==110==} {>>pagina-aanduiding<<}

‘Quid Domini faciant, audent quum talia fures?’
Ondieft voor aardig leest men bij Bredero in het groot Liedt-boek, blz. 8, alwaar on dezelfde versterkende beteekenis heeft, als in onguur en meer andere woorden.
Bij den Heer Wassenbergh vinde ik, in zijne verhand. over de eigennamen der Friesen, blz. 82, uit Gysbert Japix aangehaald: Zwietste tjeafke fen uwz jeld (zoetste diefken van onze leefjaren). Zwietste is hier van het Eng. sweet. Hetzelfde heeft ook plaats met het woord schalk. In het bovengenoemd Glossar. is scalc eenvoudig servus; doch om dezelfde reden, als het woord dief, is schalk naderhand meest in een' kwaden zin genomen. Zie wijders mijne Oud-Friesche Spreekwoorden, blz. 97.

[Diefte]

DIEFTE, voor dieverij, is hier wel zoo gemeen niet, als bij onze Zuidelijke naburen; maar echter niet geheel buiten gebruik. Het komt van het Angels. theofte, hetwelk uitgesproken wordt thiefte. Wachter meent in ons diefstal een pleonasmus te vinden; dan ik heb hetzelve, doch ik weet niet waar, of op welke wijze, verdedigd gevonden.

[Dienaarsse]

DIENAARSSE of Dienersse, voor Dienaresse, hoort men nog zeer veel aan den Zuid-Brabandschen kant. Elders is het verouderd.

[Dienlijk]

DIENLIJK, voor dienstig. Het is hem niet dienlijk, voor: niet nuttig. Het komt met het Hoogd. dienlich overeen.


{==111==} {>>pagina-aanduiding<<}

[Dier]

DIER wordt hier meer voor een scheldwoord gebruikt, dan het elders gemeenzamer beest.

[Diessendag]

DIESSENDAG, voor Dingsdag, heb ik, eene en andere reize, hier gehoord. Kiliaan heeft Disendag, en zegt het oud Vlaamsch te zijn. Ondertusschen is het in Vlaanderen nog zeer gemeen, en in Zeeland en Friesland nog niet geheel in onbruik. De Heer de Grave, Republique des Champs Elysées, T. 3. p. 40, meent, dat dingsdag en dissendag of dyssendag eene en dezelfde beteekenis heeft, dewijl δὺς in het Grieksch, en in het Lat. dis, eenen twist, dat is, eene oneenigheid, eene tweespalt, aanduidt, blijkens dissentio, discordia, etc. in het Latijn, en δὺςϰολος, δὺςλεϰτος, enz. in het Grieksch. Van daar de naam tuesday, welken de Engelschen aan den Dingsdag geven. Dit woord komt klaarblijkelijk van two, twee, en levert denzelfden zin op, als twistdag, dingsdag, dissendag. Hij haalt te dezer gelegenheid ook aan de volgende plaats uit Loccenius Antiqq. Suio-Goth. c. 4: ‘Dies Martis Sueogothis est disdagh vel tisdach, non a dita, ut nonnulli volunt, sed vel a ting, quasi tingsdach, velut etiam vicinis Saxonibus et Belgis dicitur dingsdagh, quod olim ille dies erat judicialis.’
Wachter in de prolegomena op zijn Glossarium, Sect. 4, zegt, dat de Nederduitschers bij letter-inschuiving Dingsdag voor Disdag zeggen; dus schijnt hij het laatste voor het eigenlijke woord te houden. Dit zoude dus het gevoelen begunstigen van hen, die den naam van dezen dag doen komen van Disa, de gemalin van Thor, of van zekeren afgod, Tys genoemd; (Zie Mareschalli Observ. in versionem Evangg. Anglo-
{==112==} {>>pagina-aanduiding<<}
Sax. bij Junius p. 513) of van Theis, onder welken naam de Kelten en Germanen den strijdgod Mars vereerden. Zie Wachter op Dienstag. Mij komt niet onaannemelijk voor, dat Dingsdag eenvoudig eene overzetting zij van Dies Martis, de dag des strijdgods. Dingen toch is strijden. Andere afleidingen zie men bij Ihre, Lexic. Suio-Goth. Part. 2 col. 909.

[Dik]

DIK. Dikke vrienden: groote, vertrouwde vrienden. Zie Duk.

[Dikkent]

DIKKENT, voor dikwijls. Bij Kiliaan komt het als Vlaamsch voor. Dicke werdt oudtijds veel gebruikt, zie Privileg. van Dordrecht, blz. 197. Bij Willeramus vindt men in het Leidsche Handschrift Thicco; in dat van Weenen dicco, in dat van Breslau Dieco, en in de overzetting van Pancratius Castricomius dicke. Zie de tweede uitg. van Huydecop. Proeve door van Lelyveld, 2. D. blz. 586. Bij Kiliaan is het dick. In de zamenstelling hebben wij nog dikmaals, dikwerf, dikwijls. In het oud Friesch schijnt ticke een bijvoegl. naamw. te zijn, frequens beteekenende. Zie de oude Friesche Wetten, blz. 387. Bij M. Stoke, B. 4. v. 26. leest men dicken, waarvan dikkent mogelijk eene verbastering is.

[Dikwijls]

DIKWIJLS. Niets verwondert den vreemdelingen meer, dan hier zoo vaak het woord dikwijls in de beteekenis van misschien te hooren bezigen. Echter zegt men ook elders in dezelve somtijds.

[Diluvie]

DILUVIE. Men hoort hier onder lieden van minderen stand dit woord meermalen schertsende gebruiken.

{==113==} {>>pagina-aanduiding<<}
Zoo zegt men, b.v. wanneer ergens geschrobd wordt, of bij sterk inregenen, het is eene ware diluvie. Zie van dit woord Steenwinkel, op van Maerlant's Spieg. Hist. blz. 20. In het Wallisch is het, met afknotting van de eerste lettergreep, Llif, in het Cornwall. Lyv.

[Dings]

DINGS, voor iemand, wiens naam niet te binnen komt, of als bijvoegl. naamw. voor: zonderling, buitengewoon; iets, dat men, als het ware, geen' naam kan geven.

[Dinken]

DINKEN, voor denken. Het komt ook bij Kiliaan voor, en wordt door Hooft nog gebruikt. Zonderling is het, dat hetzelve reeds zeer oud is, wordende bij Anna Byns en vele ouden gevonden, hoezeer alle de talen, welke aan het Nederd. den oorsprong kunnen schijnen gegeven te hebben, uitsluitend de E hebben, uitgezonderd de Angels., welke de E en de I heeft, en op haar voorbeeld de oud-Friesche, die tincken mede erkent. Van de hedendaagsche aanverwante talen kent alleen de Engelsche de I. Oudtijds schijnt dit werkw. impersonaliter gebruikt te zijn geweest. In het begin van de Rijmkronijk van M. Stoke leest men vs. 15:
‘Wantet dinket mi wesen scande,’ waarvoor de Engelschen zeggen: me thinketh en de Duitschers mir dünkt, of mich deucht. Dat de verwisseling der E en I in ons Vaderland zeer gemeen zij, kan men onder anderen zien bij Huydecoper, Proeve, blz. 210, of 1. D. blz. 475 der uitgave van den Heer Lelyveld.

[Dint]

DINT, voor dient. Men vindt het ook bij Phil. Numan,

{==114==} {>>pagina-aanduiding<<}
Strijt des Gemoets, blz. 13, a; 31, a; en elders, alsmede bij andere gelijktijdige schrijvers. Men hoort hier ook niet zelden dinde voor diende.

[Doe, doen]

DOE, DOEN, voor toen. De ouden schreven niet alleen doen, maar ook doe; zie Huydecoper op Stoke, 1. B.v. 1316, welke beide woorden men ook bij Kiliaan vindt, en niet dat van toen. In het Duitsch der middeneeuw vindt men het Do geschreven. Onze Ouden schreven het ook gelijk het Hoogd. Du.

[Doeget]

DOEGET, vragenderwijze voor doet het? In het Land-Friesch wordt doagt gebruikt voor doet, waarvoor doeget hier ook wel eens gebezigd wordt.
Huygens doet het een Antwerpsch vrouwspersoon zeggen in zijne Klucht Tryn Cornelis, 1. Bedr. 2. uitk.:

‘As ouwe lieve man in stadt komt te vernachten, 
Ik hoop hay doeget door lie van condicy plachten.’ 

Voor doe het in de gebiedende wijs wordt doeget gebruikt in de Liesveldsche Bijbels, Dan. 9, lett. c:

‘O Here aanmerct en̄ doeget.’ 


[Doel]

DOEL, of Doelen, wordt, op de omstreeks Breda gelegene dorpen, de plaats genoemd, waar, op kermistijden, naar het wit geschoten wordt. Dat de Doelen in de steden, geenen anderen oorsprong hebben, dan van het schieten naar een doel, is meer dan waarschijnlijk. Bij Bredero vindt men in zijne Klucht De koe:
‘Hij was een wildschut, een doelheer, hij schoot ook naar de papegay.’
Doel wordt door Kiliaan vertaald agger, aggesta loca, in quam sagittarii jaculantur sagittas. En inder-
{==115==} {>>pagina-aanduiding<<}
daad vindt men nog op de dorpen, achter de schijf of het wit, waarnaar geschoten wordt, eenen zoodanigen aarden wal of hoogte. Dat hetzelfde oudtijds te Dordrecht plaats had, zie bij Balen, Beschrijving van Dordrecht, blz. 665. Min aannemelijk is het vermoeden van Reitz, Belga Graeciss. p. 216, die doele overzet stads-herberg, en het, ofschoon twijfelachtig, afleidt van het Gothische dulths, feestdag, en het Frankische Tult, plegtigheid, naar zijne gedachten komende van het Gr. θαλιάζειν, convivia florida agitare. Van beteren stempel is hetgene men vindt bij Bleiswyck, Beschrijv. v. Delft, p.m. 562. Elders worden deze doelen ook genaamd Schutters-hoven; elders, gelijk te 's Hertogenbosch, Boomgaards, of Schuts-boomgaards, of Schutters-boogaards. In Neder-Saksen noemt men ze Schutte-wallen.

[Doen]

DOEN, voor: kosten, gelden. Hoeveel doet het? is omtrent het Lat. quanti fit? d.i. hoeveel kost het?

[Dogen]

DOGEN. Het oude dogen voor deugen is hier nog in gebruik, doch meest in het Praeterit. Indicativi: het dogt niet een zier; zij dogten geen van allen. Ook wel in Participio: hij heeft nooit gedogt. De verwisseling van o in eu in onze taal is bekend. Men denke aan logen en leugen; sprookje en spreukje; molen en meulen enz.

[Doktoor]

DOKTOOR zegt men, onder het gemeen niet alleen, maar ook in den middelstand, en zelfs onder de fatsoenlijke lieden, voor doktor; vooral in het meervoud doktoers. Het is bekend, dat ons hedendaagsche oe in de oude taal oe geschreven werd.


{==116==} {>>pagina-aanduiding<<}

[Dol]

DOL. Dal, del, dol, beteekent in onze oude taal beneden, benedenwaarts. Men zegt hier dolleeg; zoude dit ook beteekenen tot beneden toe, tot den bodem toe leeg? Dol beteekent in het Wallisch locus humilis.

[Dol]

DOL. Veel of grooten dol met iets hebben, voor: veel moeite, in de wandeling, veel tobbens of veel getob, met iets hebben. Tol, turbo, is bij Kiliaan het Synonymum van Top, door hem overgezet turbo, turben, trochus, 'twelk afgeleid wordt van dolen, errare, vagari; en het bijvoegl. naamw. dol is misschien ook van hetzelve afkomstig, quia furiosi saepissime turbinis instar aguntur. Tobben, of getob hebben, en dol hebben zijn dus volgens de analogie eensbeteekenende woorden, even als tol en tob. Hetzelfde bevestigt zich in het Fransche toupie, ons tol, 'twelk Wachter schijnt af te leiden van het Hoogd. Topf, Nederd. Top, Eng. Toppe. Martinius doet het komen van ons toppen, bij Kiliaan overgezet ludere trocho, trochum agitare, turbinem circumagere, volvere. Volgens eenen anderen tongval zegt Wachter, dat het bij ons heet torl, hetzij van draaijen, hetzij van trillen. Van toppen, het hedendaagsche tobben, komt het Hoogd. toben, bij Wachter overgezet furere, insanire; bij van der Schueren, doeven. Uit al hetwelk ik opmerk, dat tol, dol, (Neder-Saks. dul), woorden van eenen oorsprong zijn, zoowel als top, bij Kiliaan en van der
Schueren, ook dop, toupie, to en en tobben, en dat dol of toll en top of getob woorden zijn van eenerlei beteekenis. Men vergelijke de Nieuwe Bijdragen, 1. d. blz. 462 en 463. Die deze mijne afleiding niet goedkeurt, moge hier denken om den wortel dol

{==117==} {>>pagina-aanduiding<<}
bij Roubaud, Nouveaux Synonym. Français, t. 2. p. 393, beteekenende peine, fatigue, douleur.

[Dolboteren]

DOLBOTEREN, voor: op eene onzinnige wijze zijn goed verkwisten.

[Dolpomp]

DOLPOMP: pomp met een dol, of devik. In het Neder-Saksisch beteekent dole eene kleine groeve met eene daarbij opgeworpene zode, die op het land tot eenig merkteeken dient. In het Friesch is dole, dolle, nog graft, van het Wall. troll, 'twelk dezelfde beteekenis heeft. Daar deze soort van pompen meest bij de sluis- en andere waterwerken gebruikt wordt, zal welligt iemand liever verkiezen van dit woord derzelver benaming af te leiden.

[Domineren]

DOMINEREN is hier weinig gebruikelijk voor: geraas, gedruisch maken; en in het geheel niet voor: op eenen onstuimigen, gebiedenden toon spreken, het hoogste woord willen hebben, de eerste willen zijn; welke beteekenissen het woord in het Neder-Saksische heeft. Alhier heeft het die van lustig en vrolijk zijn, van slempen en brassen en diergelijke.

[Dommelig]

DOMMELIG, voor slaperig, van het Hoogd. taumelig, duizelig. Men heeft ook het zelfst. naamw. dommel, van het Hoogd. taumel, oudtijds daumel, 'twelk nader bij ons Nederduitsch komt, en zwijmeling, duizelachtigheid (vertigo) beteekent; dan, het werkw. dommelen herinner ik mij niet hier te hebben hooren gebruiken; maar wel elders ook voor mijmeren, suffen, slaperig zijn. Bij den heer Weiland is het in

{==118==} {>>pagina-aanduiding<<}
activo sensu, mengen, vermengen, van welke beteekenis men het ligtelijk als een verbum reciprocum, in die van verward van zinnen zijn, in eenen maalstroom van gedachten zijn, en van dutten, kan opvatten.

[Dompen]

DOMPEN, voor smoren. Ook overdragtelijk; b.v. eene zaak dompen, d.i. sussen, of, gelijk men bij eene gemeenzame spreekwijze wel eens zegt, den kop indrukken.

[Dompig]

DOMPIG, voor dampig; doch meest, wanneer van het weder of de lucht gesproken wordt. Men zegt ook wel een dompig huis, in stede van een vochtig huis, of een bedompt huis.

[Domphoorn]

DOMPHOORN, voor hetgeen men in Holland eenvoudig een domper noemt. Kiliaan heeft domphoren en demphoren: bij Meyer komt domphoorn onder de verouderde woorden voor. In het Neder-Saks. zegt men ook damphorn, damphoorn, demphôrn. In het Bremisch Nieder-Sächs. Worterb., 1. Theil, S. 183, wordt damphoorn te onregte tot damp, rook, gebragt. Het behoort tot dempen (Hoogd. dämpfen), dompen.

[Dong]

DONG, voor mest, wordt op sommige plaatsen, aan de Meijerij van 's Hertogenbosch grenzende, gebruikt. Bekend is het Hoogd. Dünger, en het werkw. düngen; het Eng. dung, en to dung. Dung komt ook bij Kiliaan voor.

[Donk]

DONK is een woord, 'twelk zoowel van vele plaatsen in de Baronie, als van die in andere Provincien, gebruikt

{==119==} {>>pagina-aanduiding<<}
wordt en eene hoogte beteekent. In Noord-Braband heeft men een dorp, dat Beek en Donk heet. In den Alblasserwaard draagt eene hoogte, tot welke men bij tijden van overstrooming de toevlugt neemt, den naam van Donk. Niet alleen ten platten lande zijn vele plaatsen, die de Donk genoemd worden, maar zelfs in steden, onder anderen te Vlissingen. Te Breda is op den Haagdijk een straatje, hetwelk de Donkstraat heet. Zie wijders van het woord mijne Naams-uitgangen, blz. 24.

[Donst]

DONST, voor nevel, damp. Kiliaan zet het over vapor, nebula.

[Doode]

DOODE, voor het lijk. Dat men reeds in zeer oude tijden voor het lijk zeide den doode blijkt uit Melis Stoke, 1. D. blz. 54 en 584 van Huydecoper's verklar. op denzelve. Hetzelfde heeft nog in het Neder-Saks. plaats: to'n do'en gaan, is aldaar: te lijk gaan. Zie Brem. Nieder-Sächs. Wörterb. 1. Th.S. 218. Dat aansprekers ter dooden meer dan waarschijnlijk vervalscht zij van aansprekers der dooden, zoodat het overeenkomt met het Bredasche Lijkbidders, zie mijne Oud-Friesche Spreekwoorden, blz. 56.

[Doofhout]

DOOFHOUT is eigenlijk, gelijk Kiliaan het vertaalt, lignum cariosum; dan volgens het gebruik verstaat men hier door hetzelve alle soort van ongeschild hout, in tegenstelling van geblekt of geschild eikenhout, daar ongeschild hout niet blinkt, maar doof, dof, is. Zie blekken. Eene kar doofhout is eene kar wilgen, elzen, esschen, berken, eiken en ander ongeschild hout onder elkander.


{==120==} {>>pagina-aanduiding<<}

[Doog]

DOOG, voor duig, of voor een stuk houts, op de wijze der duigen in een vat gebogen; ook voor hetgene wat men elders een toog noemt. In het middeneeuwsch-Latijn heet eene duig doga.

[Dook]

DOOK, voor: een nevelachtige walm, of uitwaseming.

[Doom]

DOOM, voor: damp; en doomig voor: dampig.

[Doopen]

DOOPEN, voor: tingere, adspergere, conspergere. B.v. Indien men de naast aangelegene huizen niet sterk gedoopt hadde, zoude de brand zich waarschijnlijk verder verspreid hebben.

[Doopsel]

DOOPSEL, voor: Doop. Zie Passionael, Somerstuck, 2. Druk, fol. 14, kol. 2; Ph. Numan, Strijt des gemoets, fol. 52, a; 53, b; 54, a; en elders. Het is thans bij de Roomschgezinden alleen in gebruik.

[Doopvont]

DOOPVONT. Eene zoodanige vindt men nog in de Groote Kerk te Breda. Het is of het Latijnsche fons, of is van het Fransche font in fonts de baptême; waarvan tenir un enfant sur les fonts de baptême, een kind ten doop heffen. Skinner leidt het Eng. woord, 'twelk Font is, van het Fransch af; doch Vossius in Etymol., voce delubrum, alsmede Ihre in Funt, schijnen dit van het Latijnsche fons af te leiden. Ik erken, dat deze de natuurlijkste afleiding schijnt; dan, ik kan mij naauwelijks verbeelden, dat het Angels. woord Fante, van dezelfde beteekenis, van Latijnschen oorsprong zij, en mag dus, in de veronderstelling, dat het Eng. Font, gelijk de meeste Engelsche woorden, en ons

{==121==} {>>pagina-aanduiding<<}
vont, het oud-Friesch Fonte, het Deensche en Zweedsche Funt en het IJslandsche Fontur met het Angels. Fante vermaagschapt zijn, regtmatig deze afleiding van het Fransch ten minste twijfelachtig stellen, te meer, daar in het oud-Nederduitsch ook vunte gezegd werd. Bredero in Schijnheiligh schrijft Funt:
‘Die naam kreech hij op 't funt,’ d.i. bij den doop.

[Door]

DOOR, vóór een bijvoegl naamw. als bijwoord gebezigd, geeft hier eene versterkende beteekenis aan hetzelve. Dooreerlijk, doorslecht is hier hetzelfde, 'twelk men elders door en door eerlijk, door en door slecht noemt. Bij Kiliaan vindt men eene menigte diergelijke voorbeelden met deur. Men leest reeds bij van Maerlant, 1, 7, 28, II:

‘Herodes sach dor-gherne dien.’ 


[Door]

DOOR. Men zegt hier: het is tien, twaalf, enz. uren door, voor hetgene, dat men elders zegt: ‘het is over twaalf, of het is tien uren gepasseerd.

[Doorgaan]

DOORGAAN, voor: uit het geheugen gaan. Het is mij doorgegaan, is hier zoo veel, als: het is mij ontschoten; ik heb het vergeten, ik heb er niet om gedacht; het is aan mijn geheugen ontsnapt, ontvallen.

[Doorloop]

DOORLOOP, voor: buikloop. Bij Kiliaan is het deurloop des buycks.

[Doorn]

DOORN, voor: de tong van een gesp. Ik heb het in die beteekenis bij oude schrijvers en bij Etymologici ook gevonden. Vooral verdient hieromtrent nagelezen

{==122==} {>>pagina-aanduiding<<}
te worden Junius, Glossar. Goth. p. 346. Dorn is zelfs in het IJslandsch een gesp, en draen, doorn, in het Bretonsch, ook de tong van een gesp.

[Doorslaan]

DOORSLAAN, in de beteekenis van prodigere, is gemeen. Dan men gebruikt het hier ook in dien zin als een onzijdig werkwoord. Het slaat er nog al door is gezegd: het loogt nog al hoog op.

[Doorstrijken]

DOORSTRIJKEN, even als doorhalen, in de beteekenis van perstringere, reprehendere.

[Doorvaren]

DOORVAREN, in plaats van voortvaren, spoeden. Met iets doorvaren: iets voortzetten, of gelijk men elders zegt, er mede doorgaan. Men hoort voor hetzelve ook veel doorvaart maken.

[Doorwas]

DOORWAS noemt men in de omstreken van Breda het onkruid, 'twelk onder het koren en ander veldgewas groeit.

[Doorweg]

DOORWEG beteekent hier het Lat. continue, zoo van tijd als van plaats. De Ouden gebruikten ook alzoo doorgaans. Zie Ypey en Ackersdyk, taalk. aanm. blz. 22. Aldeure heeft Ph. Numan, Strijt des Gemoets, fol. 32, b.

[Doorzenden]

DOORZENDEN. Iemand doorzenden heet hier: iemand voorbijzenden. B.v. wanneer men iemand, die ons een bezoek komt geven, afgewezen heeft, zegt men veel: ik heb hem doorgezonden. Insgelijks zegt men dit, wanneer men iemand, die iets te koop aanbood,

{==123==} {>>pagina-aanduiding<<}
zonder van hem te koopen, wegzendt, en in soortgelijke gevallen meer. Door of deur heeft, in dien zin, de beteekenis van voorbij. Zoo zegt Huygens in het tweede deel der korenbloem. blz. 63. 2. Dr.:

‘Teun speelden op sijn luyt voor Neeltjens doove deur, 
Neel wasser in gestoort, en riep niet eens, gaet deur, 
Maar dankt' hem voor de moeyt met handen vol van steenen.’ 


[Doorzet]

DOORZET. Doorzet met iets maken, voor iets doorzetten.

[Dooven]

DOOVEN is een onzijdig werkw., hier zeer in gebruik. Kiliaan zet het over insanire, delirare; de Teuthonista, die het doeven schrijft, furio, perfurio, insanio. Dan hier neemt men het in eenen zachteren zin voor het desipere in loco van Horatius; voor het vrolijk zijn aan maaltijden of in andere gezelschappen, 'twelk ook wel mallen genaamd wordt. Ik acht het te zijn het Hoogd. toben, bij Wachter overgezet furere, insanire. In het Plat-Duitsch is het daven; in het Friesch dawan, dowan; in het oud-Engelsch tave. Zie over het woord Huydecoper op M. Stoke, 2. d. blz. 428 en 429; die te onregte door den Heer van Hasselt op Kiliaan l.l. berispt wordt, als hadde die groote taalkenner ontkend, dat dooven de beteekenis van insanire hadde, hetwelk hij niet doet, maar slechts zegt, dat het eigenlijk verdooven beteekent, en vervolgens verdoofd, bedwelmd worden. De plaats, door den Heer van Hasselt bedoeld, staat niet in het 3. Boek, vs. 212; maar in het 5. Boek, vs. 1216, bij M. Stoke.

[Dop]

DOP hoort men hier dagelijks door de kinderen zeggen

{==124==} {>>pagina-aanduiding<<}
voor tol. Men vindt het woord bij Kiliaan. Zie wijders dol. In het Eng. is het a tob.

[Dorf]

DORF, in den verleden tijd van durven, gebruikt men hier vrij algemeen, zelfs onder beschaafde lieden, even als in het aangrenzende Zuid-Braband; en niet alleen in den eersten, maar ook in den derden persoon, hij dorf; hetwelk niemand moet verwonderen, daar ik durf in den derden persoon van den tegenwoordigen tijd bij Vondel, en derf bij Janus Douza gevonden heb. Het is niet de ongelijkvloeijende buiging van het hedendaagsche durven, (durfde) maar van het oude dörven, dorven, gelijkvloeijend doch onregelmatig gevormd, beteekenende dit werkw. audere, audaciam adhibere. In Neder-Saksen is dorf in vollen gebruike; maar zonderling genoeg hoort men aldaar bij letteromzetting drof voor dorf meestal uitspreken. Daar men den onvolm. tijd van ik sterf, ook hij storf vormt, zoo doet dit denken, dat men oudtijds in den tegenw tijd ik derve, (hij dorf) gezegd hebbe, waarvan de onbepaalde wijs derven moet geweest zijn. Het woord schijnt te komen van het Allem. dürren; Angels. dyrran; Eng. to dare; Gr. Θαϱ᾽ϱ᾽εῖν; waarmede overeenkomt ons oude darren, 'twelk nog ten tijde van den Muider-Drost in gebruik was, blijkens zijn grafschrift op den Admiraal Jacob van Heemskerk:

‘Heemskerk, die dwars door 't ijs en ijzer darde streven, 
Liet 't Land de eer, hier 't lijf, voor Gibraltar het leeven.’ 


{==125==} {>>pagina-aanduiding<<}

Dat dit darren zeer oud, en van Keltischen oorsprong zij, zie bij Wachter in darfen. Men zeide ook oudtijds deuren, dorren, dooren, derren. Zie den Heer Wassenbergh, Bijdr. tot den Frieschen tongval, 1. St. blz. 24. Over den onvolm. tijd van durven raadplege men wijders Huydecoper's Proeve, laatste druk, 2. D. blz. 314 en 315.

[Douw]

DOUW, voor daauw. Dat dit de oude landtaal zij, blijkt uit Dan. Heinsius, Lofz. van J. Christus:

‘Gelijk de schoone sterr' die 's morgens laet aanschouwen 
Haer purpuren gesicht en doet den Hemel douwen 
Met haar vergulden oog; gelijk in een rivier 
De roode morgen son komt spelen met haer vier, 
Of als een roode roos, noch teer en eerst ontsloten, 
Wort van de kouwe nacht met witten dou begoten; 
Soo sat sij vol van glans, van heerlijckheid en licht, 
Soo liep het witte nat van haar root aangesicht.’ 

Bedouwt voor bedaauwd leest men in het Passionael, Winterstuck, van 1489, pag. 92, a.

[Draagzaam]

DRAAGZAAM zegt men hier van eenen vruchtboom, die veel of schielijk draagt.

[Draaijen]

DRAAIJEN. Onder den gemeenen man zegt men hier somtijds aardappelen draaijen voor het schillen van aardappelen. De reden is niet verre te zoeken.

[Draaijers]

DRAAIJERS zegt men hier voor hetgene men elders draaijerijen noemt, d.i. onopregtheid, veinzerij, bedekking van zijn oogmerk. B.v. het zijn maar draaijers; ik

{==126==} {>>pagina-aanduiding<<}
houde mij met geen draaijers op; hetwelk hier niet beteekent degenen, die draaijerijen gebruiken, maar de draaijerijen zelve. Het werkw. draaijen is ook elders in denzelfden zin gebruikelijk, zoo op zich zelve, als in het zamengestelde lorrendraaijen, van lurren, liegen.

[Dragen]

DRAGEN. Zich dragen, voor: zich gedragen. Hij draagt hem (zich) wel, d.i. hij is goed van gedrag. Men vindt het veel in die beteekenis bij Phil. Numan en andere gelijktijdigen.

[Dreef]

DREEF, bij Kiliaan omschreven rije van boomen, en overgezet series longa arborum, is in de Baronie van Breda, hetgeen elders eene laan is, of een weg, van weerszijde met boomen beplant. Zonderling genoeg is het, dat, daar in die streken een niet doorloopend laantje, of dood-loopende weg, elders ook wel een blinde weg genaamd, een straatje heet, de Engelschen integendeel de niet doorloopende straten (culs de sac) lanes noemen, in onderscheiding van de streets, of doorloopende straten.

[Dregen]

DREGEN hoort men niet alleen onder de landlieden voor dragen, maar ook onder de stedelingen in de spreekwijze van dregende houden: in denzelfden staat laten voortsleuren. Dreghen voor Dragen leest men in het Nieuw-Geusen Lietboeck van 1616, fol. 57, verso:

‘Zijn soldaten deed' hij dreghen 
Sack en pack in de schans.’ 


[Dreijen]

DREIJEN, voor draaijen. Dat de ei in onze taal ouder zij,

{==127==} {>>pagina-aanduiding<<}
dan de aai in diergelijke woorden als dit, zie bij Huydecoper, Proeve, blz. 396.

[Dreug]

DREUG, dreuge, voor droog. In Neder-Saks. zegt men ook drüge.

[Driede]

DRIEDE, voor derde. Het is een zeer goed, schoon thans minder gebruikelijk, woord, 'twelk, of wel dryde, bij Kiliaan nog voorkomt, en bij vele Ouden gevonden wordt. In het Plat-Duitsch is het drüde, drüdde, driede. Het Wallische woord is Trydydd; het Bretonsche Trede. Minder aannemelijk is het te Dordrecht en elders onder het gemeen gebruikelijke dorde. Den dorden dag in Meije leest men in eene aanhaling van den Heer van Wyn, Avondstonden, blz. 355, uit de rekening van Jonkhr. J. van Arkel van 6 Dec. 1392 - 1 Jan. 1394, art. cleijn foreijn. Ik herinner mij het nog op meer plaatsen gevonden te hebben.

[Driegen]

DRIEGEN wordt hier gebruikt voor rijgen, aanrijgen. Bij Kiliaan is het leviter consuere, longa sutura adaptare, quasi dicas false suere; d.i. drieglijk, bedriegelijk naaijen. Hij schijnt dus het woord af te leiden van het oude driegen, bij hem drieghen; het oud-Duitsche triegen, waarvan bedriegen; en het slechts in zamenstelling voorkomende drog, als in drogreden, droggrond en diergel., welk drog veel van het Bretonsche drouk, Gauloische drwg, slecht, boosaardig, listig, en dus bedriegelijk, schijnt te hebben. Men hoort te Breda nog somtijds driegen voor bedriegen.

[Dries]

DRIES wordt, in de Baronie, genaamd de grond in het

{==128==} {>>pagina-aanduiding<<}
gemeen, en het met gras bezette land in het bijzonder, twelk binnen eene boeren-hofstede besloten is; men verstaat er somtijds door hetgeen, dat men elders noemt de boerenwerf. Eigenlijk is het driesch, dreesch, in Neder-Saks. driesch, en beteekent akkerland, dat rust en niet bebouwd wordt; daarvan, dat dries, driesch op sommige plaatsen in 't algemeen eene weide beteekent, omdat het driesche land doorgaans tot weiland dient. Hiervan heeft eene straat of plaats te Antwerpen nog den naam van de Dries. Bij Kiliaan is dries, driesch, overgezet ager novalis, novale, vervactum, ager pascuus, en in Meyer's woordenschat is het driest, driescht, dries, driesland, ook dras, of dres, land dat braak ligt.

[Drispelen]

DRISPELEN, voor: heen en weêr draaijen. Van hetzelve komt ook het zelfstand. naamw. gedrispel.

[Drossaard]

DROSSAARD werd onder de staats-regering genoemd de Hoog-schout van stad en lande van Breda, die aldaar als de eerste Magistraats-persoon beschouwd werd. Het woord is oorspronkelijk van het Middeneeuwsche drossardus. Dat van drost zoude kunnen schijnen eene zamentrekking van drossaard te zijn, dan het is een op zich zelf staand, gelijkbeduidend woord, afkomstig van het Middeneeuwsche drossatus. De Heer Weiland acht drost niet onwaarschijnlijk af te stammen van het oud-Duitsche dursten, magtig. Van diezelfde gedachte is ook, meen ik, de Heer van Wyn, Huiszitt. Leven, 2. D. 1. St. blz. 85. Du Cange schijnt het af te leiden van het Saksische drotze. Sommigen rekenen het zooveel gezegd als

{==129==} {>>pagina-aanduiding<<}
Trots-aard; Matth., de Auction. c. 9. No. 12, doet het komen van Troost, hulp, helper. Kiliaan heeft ook Trossaard. Dan de oorsprong schijnt te moeten gezocht worden in het oude drust, druste, eigenlijk Dominus beteekenende, en even als Drothin en meer diergelijke benamingen oudtijds aan God gegeven. Zie mijne Oud-Friesche Spreekww. blz. 222, en over het laatste woord, in het gebed des Heeren voorkomende bij Hickes en bij Schilter, Ypey, Geschied. der Nederlandsche tale, blz. 258. Dit vast staande, beteekent Drust-aard zoo veel als iemand, die den Heer vertegenwoordigt; in het Latijn zou men zeggen, qui similitudinem (aard) Domini refert; en Drust-aat een regter, die in de plaats van den Heer regt doet, zijnde oudtijds de Regters Aaten, in Drenthe Etten, genaamd geweest, waarvan nog in dat Landschap de Etstoel den naam voert. Van Drustaard heeft men in het bastaard-Lat, gemaakt Drossardus, en in het hedendaagsch Nederd. Drossaard; en van Drustaat schijnt op eene soortgelijke wijze ontstaan te zijn het Middeneeuwsche Drossatus.

[Druiven-wijngaard]

DRUIVEN-WIJNGAARD wordt hier algemeen gezegd voor hetgeen men elders eenvoudig een wijngaard noemt. Dit zal niemand vreemd voorkomen, die het Hoogd. Weintraube kent.

[Drumpel]

DRUMPEL, voor drempel.

[Drijven]

DRIJVEN. Het drijft alles op mij, voor: het komt alles op mij aan. Waarschijnlijk afkomstig van de spreekwijze laten drijven, waarvoor men ook wel zegt laten loopen.


{==130==} {>>pagina-aanduiding<<}

[Dubben]

DUBBEN. Dit woord wordt hier niet alleen in den ook elders gebruikelijken zin van weifelen, aarzelen, in beraad staan, gebezigd; maar ook, in het algemeen, voor twijfelen. B.v. aan eene zaak dubben, voor: aan iets twijfelen.

[Duchtig]

DUCHTIG, voor geducht, degelijk, als bijvoegl. naamw. of als bijwoord. B.v. iemand een duchtig pak slagen geven; iemand duchtig de waarheid zeggen. In Neder-Saksen wordt het duftig uitgesproken. Het is meer dan waarschijnlijk hetzelfde als het Hoogd. tüchtig, tauglich.

[Duen]

DUEN, voor doen, echter zelden in den Infinitivus, maar zeer dikwijls op allerlei andere wijzen. Dat dit niet geheel en al voor eene verbasterde uitspraak moete gehouden worden, zie uit de aanteekk. op de Friesche Wetten, 1. St. blz. 124. Hetzelfde blijkt ook uit het berijmde gebed onzes Heeren van Jacob van Maerlant in den boekzaal van Is. le Long, blz. 168:
‘Vergif ons al onse misdaet, als wi hem doen die duen quaet;’ alwaar men te gelijk het onderscheiden gebruik van doen en duen opmerke.

[Duivenkater]

DUIVENKATER wordt hier nog genoemd eene soort van koek, welke men op kerstijd den kinderen vereert. Mij staat voor ergens gelezen te hebben, dat het eene verbastering is van deux fois quatre, of deux et deux font quatre, of deux fois deux font quatre; doch de uitlegging is mij geheel vergeten. Kiliaan heeft het echter en het is een goed Nederduitsch woord. Ondertusschen is het mogelijk niets anders,

{==131==} {>>pagina-aanduiding<<}
dan het Hoogd. Ofen-kater, Neder-Saks. oven- of oaven-kater, zooveel als oven-koek.

[Duizig]

DUIZIG, voor hetgene men tegenwoordig meest duizelig noemt; of ook wel voor verstompt en voor suffend.

[Duk]

DUK, voor dukwijls, gelijk sommigen schrijven, in plaats van dikwijls, 'twelk ook wel eens door dik wordt uitgedrukt, en zelfs door Vondel en andere mannen van naam, op voorbeeld van vroegere schrijvers, die dick en dicke hebben, onder anderen M. Stoke, 5. B.v. 925. In Gelderland is het op sommige plaatsen nog zeer gebruikelijk. Bij Willeramus is het thioco; zie Mylius, Archaelog. Teut., bij Leidnitz, Collect. Etym. Part. II. p. 164. Men moet de spreekwijze dikke vrienden tot dit dik, dikwijls, frequens, frequenter, en niet tot dik, crassus, brengen, willende dikke vrienden te kennen geven: vrienden, die zich dik zien. Deze spreekwijs is ook in Neder-Saksen gebruikelijk. Duck en ducke heb ik in de oude taal wel gevonden, en men zegt het nog, naar ik meen, in Groningen en de Ommelanden. Zie wijders Junius ad Willeram. p. 5. en den Heer Weiland in Dik.

[Dunk]

DUNK, voor meening, waan. Ook bij Kiliaan vindt men dit woord, die het overzet opinio, persuasio.

[Dunkrop]

DUNKROP noemt men die soort van salade, welke elders dunsel genaamd wordt.

[Dunne]

DUNNE (Het). Door het dunne wordt hier, wanneer van het menschelijk ligchaam gesproken wordt, de lies

{==132==} {>>pagina-aanduiding<<}
verstaan. In de Liesveldsche Bijbels vindt men, 2. Sam. 4. Litt. b: ‘en̄ quamen totten huse Isboseth doē den dach alderheetste was. En hi lach op sinē leger smidaechs, en̄ si stakē hē in zijn dunste en ontliepen.’ In den Bijbel bij W. Vorsterman leest men hiervoor gemacht, in den Staten-Bijbel onder de vijfde ribbe. De aanhaling dezer plaats ben ik aan eenen verstorvenen lettervriend verschuldigd.

[Dunsel]

DUNSEL wordt in het land van Breda genoemd, volgens den aard van het woord, het afsnoeisel van het geboomte, doch, volgens de gewoonte, wel eens de afval van hetzelve. Immers wordt op de openbare verkoopingen wel eens het eene onder het andere vermengd.

[Durabel]

DURABEL. Door eene zonderlinge beteekenis-verandering hoort men hier veel, zelfs bij lieden van den beschaafden stand, durabel voor duur, kostbaar, het tegenovergestelde van goedkoop. Te vergeefs zoude men het trachten te verdedigen door de woorden duerbaar en duerzaam, welke de ouden ook in den zin gebruikten van kostelijk. Het in deze woorden voorkomende duur is niet anders, dan het op vele plaatsen gebruikelijke dier, waarvan het zamengestelde dierbaar. Duur toch en dier hebben, even als waard en waardig, de dubbelde beteekenis, welke het Latijnsche carus heeft.

[Dusentig]

DUSENTIG, duisentig, in de praattaal voor duizend. Men vindt het bij Anna Byns:

‘Sterck slot, daer dusentich schilden wt ghingen.’ 



{==133==} {>>pagina-aanduiding<<}

[Dut]

DUT, voor: een ligt slaapje. Oudtijds beteekende het mijmering, gelijk ook Kiliaan het overzet delirium. In dien zin heeft het thans eene minder sterke beteekenis, te weten die van twijfeling. Iemand uit den dut helpen, voor: hetgeen men ook leenspreukig zegt: iemand uit den droom helpen. Van hetzelve is het werkw. dutten, sluimeren.

[Dutsel]

DUTSEL zegt men van een teutelachtig vrouwspersoon, vooral, indien hetzelve niet zeer doorzigtig of schrander is.

[Dutselen]

DUTSELEN, voor suffen. Men gebruikt het waarschijnlijk als een frequentativum van dutten, slaperig zijn, en bij Kiliaan delirare. In het Neder-Saks. hoort men op meer dan eene plaats dützig voor: dom, stomp van begrip.

[Dutsken]

DUTSKEN is hier een traag, talmachtig, weinig schrander vrouwspersoon, 'twelk men elders, en ook wel in deze streken, gewoon is een sukkeltje te noemen. Zie op dut, dutsel en dutselen.

[Duurkoopig]

DUURKOOPIG, voor duur, niet goedkoop. Het wordt hier meest door de landlieden gebezigd, om iemand te beteekenen, die zijne waar op eenen hoogen prijs houdt. Bij gelegenheid van het geschil, met zoo veel bescheidenheid gevoerd tusschen den Heer Siegenbeek en wijlen den Heer Cras, of men beter en beste koop, of goedkooper en goedkoopst moete zeggen, staat mij niet voor, dat over duurkoop gehandeld is.


{==134==} {>>pagina-aanduiding<<}

[Duurzaam]

DUURZAAM, voor duur, kostbaar. De Ouden zeiden daarvoor duerbaar. Bij hen waren duerbare steenen kostbare, edele gesteenten. In denzelfden zin komt het voor in het Passionael Winterstuck, uitgave van Delft 1789, Fol. 117. b. Hetzelve heeft daarvoor ook duurbaar, Fol. 72. c. Zeer verkeerdelijk gebruikt men hier in die beteekenis veel het bastaardwoord durabel. Zie hetzelve.

[Dwaal]

DWAAL, handdwaal: eene soort van grooten handdoek, bij de aanzienlijken over het Lampet gelegd wordende. Men verstond er oudtijds ook in het gemeen servetten door, om de handen aan te droogen. Ook maakten er de tafelbedienden eenig ander gebruik van in het voordienen. Vergelijk Huydecoper op Stoke, 3. D. blz, 178 en volgg. Bij Kiliaan is het een tafellaken, mappa, en duela. Het wordt somtijds gebruikt voor een doodkleed; zie den Heer Weiland op het woord: doch, dan moet het, meen ik, genomen worden in den tweeden zin, door Kiliaan aangevoerd, te weten dien van mantile. In het Fransch is het bij hem touaille. In het Provençaalsch is het touaillo; Spaansch toualla; Eng. towel; middeneeuwsche-Lat. toacula, toagla, toaillea, toalea, toalha, toalia, toallia, toëlla, toïllia, togilla, tualia, tualla, tuallia, tuella, towella, tuabola, tobalea, tobalia, thobalia, theobalia, tobalium, tobale, tovallia, cuullia. Daar deze woorden geenen echt Latijnschen of Griekschen oorsprong hebben, zijnde die, welken Ménage aangeeft, van toral, torale, niet zeer aannemelijk, zoo is het meer dan waarschijnlijk, dat zij dezelfde zijn, als het oud-Frankische duele, duule; Allemann. duuahila; Hoogd. Zwehle; Opper-Saks. Quehle;

{==135==} {>>pagina-aanduiding<<}
Neder-Saks. Dwehle, Tweele, ons dwaal, ook handdwaal; gelijk het Hoogd. Handzwehle. Dit Zwehle is oorspronkelijk van Zwillich, zoo veel als dubbeld gewevene stoffaadje, en heeft groote overeenkomst met het Lat. bilix en trilix. Ons dweil en het Neder-Saks. Dwehle is van hetzelve afkomstig. Huygens houdt het voor hetzelfde woord met dwaal, een handdoek eene handdweil noemende in zijn Sneld. blz. 39. der Korenbloem., 2. D. 2. dr. Onder de oude regten of wel hergebragte gewoonten van den lande van Breda is ook, dat met meer andere goederen eene dwaal en een ammelaken door den langstlevende der Echtgenooten van den eerststervende, zelfs zonder uitersten wille overlijdende, geërfd wordt of vooruitgenoten uit den gemeenen boedel. Zie van Vliet, Recht van Successie, volgens de costumen der stad en lande van Breda, blz. 10. Van ons oude, hiertoe behoorende dwaan, wasschen, zie behalve de hier boven aangehaalde plaats van Huydecoper, Junius, Glossar. Goth. p. 356, Mylius, Archaeolog. Teuto, bij Leibnitz, Collect, Etym. Part. II. p. 167, in thuagan, en Ihre op twa. Van hetzelve is het Vlaamsche dwagen en Holland. dwegen, 'twelk het zelfst. naamw. dwegel gevormd heeft, waaruit sommigen dweil zamengetrokken achten, even als peil uit pegel, seil (zeil) uit segel,
enz.


{==136==} {>>pagina-aanduiding<<}

E.

[Echel]

ECHEL, voor: bloedzuiger.

[Ecker]

ECKER, voor aecker, beide bij Kiliaan voorkomende, en nog in het Neder-Saksisch gebruikelijk, waarvoor men thans meest zegt ekel, eikel. Zoo heet zeker boschje, onder Prinsenhage, over het Liesbosch gelegen, Eckerspoel.

[Ederikken]

EDERIKKEN, zamengetrokken eêrikken, voor herkauwen. Edder, zamengetrokken er of ör, is weder in het Neder-Saksisch, 'twelk ook edderkauen heeft.

[Eemer]

EEMER, 'twelk bij den Heer Weiland als verouderd voorkomt, hoort men hier nog veel voor emmer. Dewijl, gelijk waarschijnlijk is, het van ee, water, (zie op AA) komt, behoort men eemer te schrijven. Derhalve zoude het mij niet verwonderen, dat het Latijnsche ama, hama, hamus, eene soort van emmer beteekenende, ook van het wortelwoord aa, water, kwame. Zulks wordt nader bevestigd door het Duitsche Eimer, zijnde Ei ook water, zoowel als Aa en Ee. Ook wordt zulks blijkbaar uit het in Groningerland en Drenthe van ouds gebruikelijke aamersaat en eemersaat, zijnde zooveel lands, als door een emmer zaadkoorn kan bezaaid worden. Eemer vindt men bij

{==137==} {>>pagina-aanduiding<<}
Vondel, Inwijding van het Stadhuis, Poëzij, 1. D.:

‘De lederen eemer bluscht al kissende den ooven.’
Ook Poot gebruikt het nog, misschien omdat emmer een min of meer laag woord schijnt. Oudtijds beteekende eemer ook een bootje, een schuitje; Zie Huydecoper, op M. Stoke, 2. blz. 515.

[Een en al]

EEN EN AL zegt men hier veel voor het elders gezegd wordende hoop en al.

[Eenloopend gezel]

EENLOOPEND GEZEL. Dit is hier, gelijk op eenige andere plaatsen, in gebruik, voor een ongehuwd jongman. Bij Kiliaan is het een-loopigh gheselle. Vrijgezel, 'twelk men meest in Holland hoort, weet ik niet, door oorspronkelijke Bredanaars te hebben hooren gebruiken. In het Cimbrisch heet ook een ongetrouwde ein hliubingar. Zie Junius, Glossar. Goth. p. 197. Somtijds heb ik ook in dezelfde beteekenis wel hooren zeggen: éénig jongman.

[Eenlijk]

EENLIJK, voor, wat men op andere plaatsen zegt, éénig, eenzaam. Men vindt het ook bij Kiliaan, en onder anderen mede in het Passionael, Winterstuck, Fol. 49, a, van den 2. druk. Hetzelve is in het Psouter van Lipsius eino, waarvan het Hoogd. Einôde.

[Eens]

EENS, voor eensdeels, en zoo ook, doch minder gemeenzaam, anders voor andersdeels. Meest zegt men voor het laatste tweedens.

[Eenspillig]

EENSPILLIG. Eenspillig hout: hout, dat nog geene zijtakken gemaakt heeft.


{==138==} {>>pagina-aanduiding<<}

[Eeren]

EEREN. Men vindt bij de ouden het land eeren en hoffenen voor het landbouwen. Sommigen meenen daarin eene overeenkomst te vinden met het Latijnsche colere, hetwelk en eer bewijzen en het land bebouwen beteekent. Dan ik zoude eerder denken, dat eeren hier het oude eren, ploegen, is, van hetwelk de Duitschers nog waarschijnlijk ernen, oogsten, hebben; en wat hoffenen betreft, dit komt mij voor in deze spreekwijze niet zoo zeer te zijn hoffelijkheid, beleefdheid bewijzen, te zijn, als wel den hof bebouwen, of, gelijk men thans zegt, hovenieren, tenzij men het liever neme voor oefenen, in welken zin de Romeinen ook exercere rura zeiden. Zie wijders Erfenis.

[Eerenwerk]

EERENWERK, Aerenwerk, voor koperwerk. Zie Kiliaan, bij wien aeren, eren, eeren, koper is; en den Heer Wassenbergh, Bijdrag. tot den Friesch. tongval, 1. St. blz. 9. Dan, in het zoogenaamd Bredaasch vóórdeel, 'twelk de langstlevende Echtgenoot uit den boedel des eerst verstorvenen vooruit heeft, wordt onder eerenwerk ook metalen huisraad verstaan:

‘Item, dat beste eerwerc, het si metalen oft koperen.’ 

Zie van Vliet, Recht van Successie van Breda. Art. 6.

[Eesters]

EESTERS. Aldus wordt in de Baronie het jong plantsoen genaamd. Ik heb wel eens gedacht, of dit woord komen konde van ons verouderde Ast, bij Kiliaan ook Est, en in het Allemann. Ast en Est. Dan, dit beteekent eigenlijk de grootere takken, uit den stam des booms onmiddellijk voortkomende, in tegenoverstelling van twijg, 'twelk voor de mindere of zijtakken wordt gebezigd; zie den Heer Ypey, vervolg van

{==139==} {>>pagina-aanduiding<<}
taalkk. aanmerkk. blz. 90; en ook een afgehouwen tak of een knoest van eenen boom; zie den Heer Weiland in Ast. Kiliaan schijnt eester echter ook daarvan af te leiden, als ook Ester schrijvende. Ik heb ook wel eens gemeend, dat het eene verbastering ware van eersters, of de Zeeuwsche uitspraak, die hier veel plaats heeft, van Heesters, dan bij Kiliaan vind ik uitdrukkelijk eester, ester, heester. Zie wijders over ast het Glossar. Goth. van Junius, op Asts.

[Effen]

EFFEN, en effentjes, zegt men hier voor even, eventjes, in de beteekenis van een weinig; 'twelk schijnt aan te duiden, dat even en effen, hoezeer thans onderscheidenlijk gebruikt wordende, dezelfde woorden zijn.

[Eigendom]

EIGENDOM, voor maagschap; b.v. zij zijn allen eigendom onder malkanderen, d.i. onderling vermaagschapt. Het is eigendom, welke mij dit berokkend heeft, d.i. eigen maagschap.

[Eigens]

EIGENS, voor in eigen persoon. B.v. hij heeft het eigens gezegd, d.i. hij heeft het zelf gezegd. Ik meen het in aanhalingen uit oude schrijvers wel gevonden te hebben. Men hoort hier ook veel zeggen van eigens voor van zelven.

[Eikel]

EIKEL, in sommige gevallen voor een knop. B.v. een rotting met een' gouden eikel, waarvoor de Franschen pomme of pommeau zeggen.

[Ekel]

EKEL, voor eikel.

[Ekel]

EKEL. Zie Hekel


{==140==} {>>pagina-aanduiding<<}

[Ekelen]

EKELEN, Dit ekelt mij, of ook wel: ik ekel hiervan, d.i. ik heb een afkeer daarvan. Zie verder Hekel.

[End]

END, voor eene wijle tijds, ook zonder het woord tijd daarbij te voegen. Het is reeds een end geleden. - Ik zal het doen, als het een end verder is.

[Endeldarm]

ENDELDARM, voor aarsdarm, is hier eveneens in gebruik, als in Friesland, waarvan zulks getuigt de Hoogleeraar Wassenbergh in zijn Idiotic. Frisic.

[Enkel]

ENKEL of enkeld, als een bijwoord, voor eene enkele reize. B.v. Hij kan enkeld nog al vrolijk zijn. schoon hij doorgaans stil is.

[Erfbezetting]

ERFBEZETTING is, in den stijl der Bredasche regtbank, eene bezetting op erfelijke, dat is, op vaste goederen.

[Erfdeelen]

ERFDEELEN: boedelscheiden, eene erfenis verdeelen, schiften, scheiden en deelen, gelijk men elders meer zegt. Van dit werkw. komt het zelfstand. naamw. erfdeeling, alsmede dat van erfdeel, voor dat gedeelte der erfenis, 'twelk iemand te beurt gevallen is.

[Erfenis]

ERFENIS. Op sommige plaatsen van de Baronie van Breda zegt men huis en erfenis, even gelijk men eertijds in het Neder-Saksisch ook Erfnis zeide. Niet alleen gebruikte men in Champagne, onder anderen te Troyes, vóór de Fransche omwenteling, héritage in dien zin, maar vindt men nog wel in het Fransch maison et héritage gebruikt, doch, mijns inziens, verkeerd. Erfenis toch en Erve, in de spreekwijze

{==141==} {>>pagina-aanduiding<<}
van huis en erfenis, huis en erve, beteekent arvum, zoo veel als de grond, die tot het huis behoort, Zweedsch arf, terra, van erfen, erven, een verouderd woord, even als eren, aren, ploegen, bebouwen, waarvan de wortel ligt in het oude, ook Wallische, ar, aarde, terra, principium, welk ar ook in het Keltisch en daarvan in het oud-Gauloisch en Cornwallisch een ploeg beteekent, waarvan nog het Wallisch arn, acra, jugerum; en aradr, Spaansch en Portugeesch arado; Ital. aratro; Lat. aratrum; Gr. ἀϱοτϱον, een ploeg. Vergel. ten Kate, 2. Proeve in Er, en over het land eren, voor ploegen, den Heer Clignet op van Maerlant, 1. D., aanteekk. blz. 44; en den Heer Ypey, Vervolg van taalk. aanmerkk. op verouderde woorden van den Staten-Bijbel, die het niet ploegen meent te zijn, maar uit te drukken het Lat. colere, waartegen echter schijnt te strijden, dat in die spreekwijze ook aren voor eren gevonden wordt, en dat men voor erve ook oudtijds arve zeide. Dat oudtijds Erfenis bij ons in den door mij opgegevenen zin gebruikt werd, zie in de Proeve van Oudheid-Taal- en Dichtkunde, 2. D. blz. 91. In Neder-Saks. wordt de geheele grond met al het toebehoorende tot een boeren-goed, hoeren-erve genoemd. Erfenis
in de beteekenis van Erf komt voor in 't Recht van Successie volgens de Costumen der stad en lande van Breda Tit. 1. art. 1: ‘in 't scheijden van den Houwelycxbedde gaan ende succederen alle de Erffelycke goeden, soo wel Los-renten als Erfrenten ende gronden van Erven (daer oock ondergereeckent huysingen, hovingen, ende erffenissen) ter sijde-waert, van daar die gekomen zijn.’


{==142==} {>>pagina-aanduiding<<}

[Erfgoed]

ERFGOED. Onder den naam van erfgoed verstaat men hier alle vaste goederen, en in het bijzonder die, welke in de Baronie van Breda gelegen zijn. Ook bij Kiliaan komt erfgoed in de beteekenis van vaste goederen voor, en wordt door hem tegen Have overgesteld. In diezelfde beteekenis staat hier erfelijk over tegen haaffelijk. Die onroerende goederen, welke men van zijne voorouderen geërfd heeft, noemt men hier oud erfgoed. Dezelve zijn aan zekere bijzondere regten verbonden en genieten sommige voorregten, welke het hier de plaats niet is op te geven. Op gelijke wijze komt in het Omlander Landregt, 3. B. art. 43. voor: erfachtig goed, waardoor aldaar, naar het schijnt, allerlei vaste goederen, zoo wel aangewonnene als geërfde, bedoeld worden. In het oude Fransche Regt heetten anciens héritages de goederen, in regte lijn aangekomen, ook voor het vervallen der erfenis, of op andere wijzen, bij gifte of anderzins; daar de goederen, van de collaterale lijn komende, ofschoon ook geërfd, daaronder niet begrepen werden. In 's Hertogenbosch maakte men eertijds onderscheid tusschen erflijke, erfhaaflijke en haaflijke, goederen.

[Erfmangeling]

ERFMANGELING: verruiling van vaste goederen. Mangelen is, gelijk bekend, ruilen. Het in Nederland met den naam van mangel zoo bekende werktuig heeft den naam van het beurtelings over en weder trekken van denzelven ontleend. Hiervan heet ook het schommelen (touteren zegt men in Friesland en te Breda, schoppen te Amsterdam) op sommige plaatsen van Gelderland ruilen.


{==143==} {>>pagina-aanduiding<<}

[Erfscheiders]

ERFSCHEIDERS worden hier diegenen genaamd, welke bij openbaar gezag zijn aangesteld, om de geschillen over de afscheiding van erven of gebouwen met den aankleve van dien te beslissen, elders reentrekkers, of ook wel rooimeesters genaamd. Kiliaan zet erfscheider over aedilis en decempedator. Tot deze laatste beteekenis had ook het woord Erfscheiding, voor landmeting, betrekking; zie, onder anderen, Alkemade en van der Schelling, Beschrijv. van den Briel, 1. D. blz. 249.

[Erg]

ERG. Dit woord wordt hier veel gebruikt voor listig. Bij Kiliaan komt argh eerst voor in de beteekenis van argutus, callidus, en vervolgens in die van malus. Bekend is het oude formulier: zonder arg of list; insgelijks: hij heeft er geen arg in, zooveel als: hij heeft geene opzettelijke boosheid in hetgeen hij zegt, of doet. In deze beide gezegden staat arg als zelfst. naamw. voor arglistigheid.

[Ergend]

ERGEND hoort men hier veel, vooral bij lieden van den beschaafden stand, voor ergens. Oudtijds gebruikte men ook ergen, ergene; hetwelk pleit voor het gevoelen van Mylius, die ergend, ergends, ergens, afleidt van het oud-Duitsche wergin, alicubi. Hij voert ook ons orgent en urgent (orgent) aan, welke echter slechts bedorvene uitspraken zijn.

[Ergeren]

ERGEREN, voor verergeren, erger worden.

[Ergerhands]

ERGERHANDS, voor ergens. Dit woord meen ik bij de oude schrijvers wel gevonden te hebben.


{==144==} {>>pagina-aanduiding<<}

[Erkondigen]

ERKONDIGEN. Meer dan eens heb ik alhier gehoord de spreekwijze zich naar iets erkondigen, voor naar iets vernemen, of gelijk men met een bastaard-woord zegt, zich naar iets informeren. Ik weet niet dezelve bij eenen schrijver te hebben aangetroffen. Het schijnt een Germanismus te zijn.

[Erven]

ERVEN, in den dadelijken zin voor iemand in het bezit van iets stellen, was eertijds in gebruik, doch is thans verouderd. Hier heeft men het nog in het formulier van iemand in een huis en aanhoorig timmerte vesten en erven. In de aanteekeningen op de Friesche Wetten, 1. D. blz. 24, schijnt men aan te duiden, dat de eerste beteekenis van Erve die van pecunia, res, bona, zij, en dat daarvan die van praedium kome; dan behoudens de achting, die ik voor de diepe kunde van den Schrijver derzelve voede, denke ik eerder het tegendeel. Zie wat gezegd is op erfenis.

[Es]

ES, voor er, in navolging van het Hoogduitsch. Somtijds wordt er en es, waarschijnlijk om welluidendheid en verandering, in eenen adem bij elkander gevoegd. B.v. Ik heb naar visch gezien, maar er was es geen. Een Hollander zoude om die eigene reden zeggen: daar was er geen, en niet: er was er geen. In dit voorbeeld is het eigenlijk, naar het mij voorkomt, een genitivus, voor des, twelk op zich zelve zeer veel nog heden ten dage gebruikt wordt. Zoo zegt men: ik kreun mij des niet, welk voorbeeld ik opzettelijk bijbreng, omdat Hooft in de opdragt van zijne Nederl. Hist. schrijft: dat ik 's mij weinig kreune; een teeken, dat men toen ter tijd ook es zeide, gelijk

{==145==} {>>pagina-aanduiding<<}
het ook door Constantyn Huygens en andere gelijktijdige schrijvers meer dan eens gebruikt is. Even zoo moet men mijns bedunkens opvatten hetgeen gelezen wordt in de Staten-overzetting des Bijbels, Genes. 33. vs. 9: ‘Ik hebbe 's veel, mijn broeder; het zij uwe dat gij hebt;’ en in eene Handvest, door Willem IV. aan die van Amsterdam gegeven, waarin hij Schepenen beveelt: ‘zij zijns niet wijs zoo zullen zij 't zoeken te Haarlem of daar zij 't beste wijs mogen worden;’ alsmede in eene aanhaling uit een oud Handschrift bij Huydecoper, Proeve, blz. 510: ‘ghave hem (hun) iement meer, sie naement tot enen groten deel, en sie seechden niet, het is genoegch, wij en willens niet hebben.’ Want, dat het daar niet is voor willent, blijkt uit het voorafgaande naement. Het ontbreekt echter niet aan voorbeelden bij de ouden en bij Vondel, in welke es, op die wijze achter een woord geplaatst, het beteekent, waarvoor eertijds ook er gebruikt werd. Zie Kluit op Hoogstraten in voce mond.

[Etske jagen]

ETSKE JAGEN wordt door de landlieden omstreeks Breda gezegd van het krijgertje spelen. Daar de aanblazende H aldaar zoowel, als in de stad, veelal wordt achtergelaten, zoude het mij niet verwonderen, dat onder het eerste gedeelte van het spreekwoord verstaan wierde het werkwoord hetsen, door Kiliaan overgezet venari canibus, zoo dat de een den vervolgden haas en de ander den navolgenden hond verbeelde.

[Eventwel]

EVENTWEL, voor evenwel. Op andere plaatsen heb ik ook evenswel hooren zeggen, en in de Zuid-Neder-
{==146==} {>>pagina-aanduiding<<}
landsche gewesten wordt het veel gebruikt. Ik acht eventwel even goed en beter te verdedigen, dan om het event, 'twelk men ook veel elders zegt.

[Eweg]

EWEG, voor weg, is hier, gelijk op meer plaatsen, in de praattaal zeer gemeen. Dat het misschien niet zoo geheel te verachten is, als het in den eersten oogopslag schijnt, blijkt uit het Recht van successie volgens de costumen van Breda, art. 22, alwaar men vindt: ‘seecker ander keur ende Ordonnantie, dat niemand syn goet ewech maecken en soude dan voor den Heer;’ hebbende Kiliaan het, in eweg gaen. Het is het Friesche aewey; het Eng. away; en het Angels. aweg, 'twelk men onder anderen ontmoet in de vertaling van Johannes IV. 29: ‘her is se the deth aweg middan-eardes synne.’ Men vindt awegh ook in het oud Nederlandsch; zie Junius ad Willeram. p. 301. In hetzelve heb ik het ook meer dan eens en weg geschreven gevonden, dan ik heb verzuimd de plaatsen op te teekenen. Alleen herinner ik mij het gevonden te hebben in eene aanhaling uit Bartholomeus Engelsman, in het 7. Deel der werken van de Maatschappij der Nederlandsche Letterkunde te Leiden, blz. 324. Voor eweg heeft men ook enweige en enwech bij Matthaeus, Anal. 5,70.


{==147==} {>>pagina-aanduiding<<}

F.

[Falie]

FALIE. Men noemt hier eene Falie wel doorgaans een regenkleed; doch deze vrouwendragt behoudt dien naam, wanneer de vrouwen zich ten platten lande daarvan bij begrafenissen bedienen, als wanneer dezelve geheel ontrold worden, zoodat zij bijna over den grond slepen. Men vindt bij Bredero in Jerolimo: ‘Hoeveel rou-mantels, hoeveel korte, hoeveel huycken, hoeveel falien?’
Pingeron, in eene aanteekening op zijne vertaling der brieven van den Abt Sestini over Sicilie en Turkije, p. 82. meent, dat de dragt der faliën uit Spanje afkomstig is en door de Spanjaarden in de Nederlanden gebragt werd, alwaar dezelve volgens hem faijes (falies) genaamd worden.
Een geleerd man mijner vrienden heeft op de boven aangehaalde plaats van Bredero aangeteekend, dat even als de rouwmantels der naaste vrienden hier tegen de korte der verdere, zoo ook de huiken der naaste vrouwelijke verwanten tegen de faliën der verdere overgesteld worden. Thans hebben hier de faliën algemeen de huiken verdrongen. Men ziet laatstgemelde niet meer bij de boeren-begrafenissen, en niet, dan zeer zelden in de Roomsche Kerken door ouderwetsche vrouwen dragen.

[Fant]

FANT noemt men hier hen, die den visch, op het zooge-
{==148==} {>>pagina-aanduiding<<}
noemde Bergsche veld gevangen, in manden op hunne ruggen torschen en langs de huizen te koop veilen. Het woord Fant beteekent eigenlijk een voetganger; zie mijne Oud-Friesche Spreekww. blz. 99. en het Register, waarbij men zoude kunnen voegen, dat het poppenspel, bij ons met een bastaard-woord marionetten genaamd, bij de Italianen heet Fantoccini, d.i. kleine mannetjes.

[Fazelen]

FAZELEN, uitfazelen, voor ravelen, uitravelen (volgens het algemeen gebruik rafelen, uitrafelen). Het wordt ook aldus op sommige plaatsen van Neder-Saksen uitgesproken. Het echte Duitsche woord is fasern.

[Fel]

FEL. Zekere oord der stad Breda wordt de felle oord genaamd, in denzelfden zin, naar ik meen, als in andere steden sommige plaatsen de koude oord heeten.

[Fezikken]

FEZIKKEN: fluisteren, zachtkens praten.

[Fikfakken]

FIKFAKKEN wordt door den Heer Weiland omschreven: op en neer drentelen, zonder iets uit te rigten; het is zamengesteld van fikken, bij Kiliaan ferire, leviter virgis percutere, en fakken, bij Meyer grijpen, nemen, aangrijpen; fickfakken vertaalt Kiliaan factitare, agitare, zoo veel als iets doen als niet doende; en fickfakker ardelio. Dan hier gebruikt men het ook voor: elkander liefkozen, alsmede wel voor: zachtjes tegen elkander fluisteren, gelijk geliefden doen. Bij Wachter vinde ik: ‘fickfacken, intricare, turbare, interprete Stilero vox Britannica. Boxhorn in Lexic. Antiq. Brit. fygfag, confuse.’ In het Hannoversche is Fikfakker een onbestendig mensch, een windbuidel.


{==149==} {>>pagina-aanduiding<<}

[Flambeeuw]

FLAMBEEUW, aan den Zuid-Brabandschen kant voor flambouw. Kiliaan heeft flambeel.

[Flarde]

FLARDE wordt hier niet alleen gebruikt van zaken, die aan stukken zijn; maar ook van zulke, die slechts voddig zijn. Het is, naar mij voorkomt, van anderen oorsprong, dan het hierna voorkomende Flere.

[Flenskens]

FLENSKENS, voor pannekoeken, even als het Fransche Flans of Flaons. Ik acht het met ons vlaai of vlade herkomstig a flando; dan of ons Hollandsch woord flensje eene verbastering zij van het Fransch, of wel eenige gemeenschap hebbe met flensen (waarvan verflensen), uit hoofde der slapheid van het gebak, durf ik niet beslissen. Sommigen leiden het Fr. Flandrelet, dat op eenige plaatsen voor flan gebezigd wordt, af van Flandre en lait, omdat het gebak uit Vlaanderen, een land van melk, afkomstig is. Du Cange schijnt wel genegen, het Fr. flans ons vlaai, vlade, te doen zijn, bij Kiliaan overgezet placenta, scriblita, libum, artolaganum. Wachter schijnt Flan van het Duitsche fladen, placenta, te doen komen. In de Glossae Pezz., door hem aangehaald, is fladan placentas. Van de ijdelheid der vladen heeft men overdragtelijk gevormd het werkwoord vladen, vlaaijen, welk laatste nog voorkomt bij den Ridder Hooft, in zijnen brief van Menelaus aan Helena:

‘Geen vlaayer kort mijn tijdt met ongebonden klappen.’ 

Zoo ook vlaedenbacker voor vleijer; zie Huydecoper op M. Stoke, 2. D. blz. 313. Van vladen, vlaaijen, is naderhand gemaakt vleiden, vleijen.


{==150==} {>>pagina-aanduiding<<}

[Flere]

FLERE, uitgesproken wordende, als of in het Latijn stond Flaere of in het Hoogd. Flehre, Flähre, bij Kiliaan overgezet ignava et deformis puella. B.v. Zij ziet er uit als eene dikke Brabandsche Fleer. Bredero in de Klucht van de Koe:

‘Hoe wil die Flaers, die waerdinne kyven.’ 

In Schijnheijligh, 2. Bedr. 12. Toon.:

‘Ghy varcken, ghy sack, ghy pankt, ghy blay, 

ghy flaers.’ En 5. Bedr. 4. Toon.:

‘Ende ick hebbe alle de elentsche fleersen, 
Meeren, scheucken ende prijen, van onder-coortsen, boven-coortsen - 
En sluyp-coortsen, over den heeckel ghehaelt,’ 

en in het stukje van Fobert en Lobbetje, in het Boertigh Liedtboek:

‘Mar dit doet die doortrapte Flaers, 
Om hum noch mier te locken.’ 

Roemer Visscher in zijne Quicken, 2. Schock, No. 9:
‘Daerom roept sijn moeder, 't is een qua flaers.’
In het Neder-Saks. is flähren; en nog meer vlâren, vladderen, in gebruik, en beteekent: allerhande zotte of onnutte klap praten, en daarmede zijnen naaste doorhalen, waarvan zulk gesnap tusschen twee oude wijven een fladderslag genoemd wordt; zoo ook het zelfst. naamw. geflär, gesnap.

[Flerecyn]

FLERECYN is hier, voor jicht, in algemeen gebruik bij de echte Bredanaars. Bij Kiliaan is het fledercyn, vledercyn, flercyn, morbus articularis. Hij en na hem Junius leiden het af van vlederen, flederen, fledderen, d.i. vliegen, omdat het door al de leden en tusschen vel en vleesch vliegt. Flerecyn zoude dus eigenlijk

{==151==} {>>pagina-aanduiding<<}
vliegende jicht zijn. Van dit vlederen is ook vledermuis, zoo veel als vliegende muis. Vlerk is eene zamentrekking van vlederik.

[Flers]

FLERS, fleer, uitgesproken als met eene Hoogduitsche ä, voor slag, oorvijg. Bij Kiliaan is flere alapa, colaphus.

[Fletsch]

FLETSCH, voor flaauw Hoezeer dit woord ook in sommige andere streken van ons vaderland gebruikt worde, breng ik het hier echter bij, omdat ik het woord noch bij Kiliaan noch bij den Heer Weiland gevonden heb. Dit woord is mede in Neder-Saksen onder de landlieden in gebruik, b.v. de sonne steekt so fletsch, d.i. om fletsch (flaauw) te worden. Het is van dage fletsch warm. d.i. flaauw warm, zoo warm, om er flaauw van te vallen. Insgelijks fletsch weêr, enz.

[Flikker]

FLIKKER. Flikkers slaan noemt men hier hetgeen de Franschen noemen faire des entrechats. Ik denke het eene verbastering te zijn van fliggers. Bij Kiliaan is fliggheren volitare et tolutim incedere.

[Flitsken]

FLITSKEN wordt hier veel gebruikt voor een sneedje, een snippertje, een reepje, meest van eetwaren, inzonderheid van brood, vleesch of spek. Het is een zeer goed woord, en de Engelschen gebruiken in denzelfden zin nog flice. Ihre op het woord Flesk, zegt, meest naar Junius, dat in het Angel-Saks flicce beteekent succidia, vel portio carnis suillae. Hij voegt daarbij, dat het in het Allemann. heet flicci, in het Nederd. vlijd; Eng. Flitch; IJsl. flycke. Hij had hier-
{==152==} {>>pagina-aanduiding<<}
bij kunnen voegen het Deensche Flycke en het Fransche flêche de lard, oudtijds ook Fliche genaamd, 'twelk Ménage zelf zegt waarschijnlijk te komen van het Zweedsch, Deensch en Noorweegsch Flesk, in die talen spek beteekenende. De Engelschen zeggen a flitch of bacon; de Zweden ett fläsk, het halve gedeelte van een geslagt varken, bij ons eene zijde spek, of van een varken. En dat Flitsken zoo wel van ander, dan van varkensvleesch, ja van andere zaken, kunne gebruikt worden, blijkt daaruit, dat zoowel volgens Junius, als volgens Ihre, het woord floec eigenlijk beteekent segmentum, frustum, partem de toto demtam; en Junius meent, dat het woord flitch eigenlijk eenen gescheurden of eenen ingevoegden lap beteekent, welke in het Angels. flyhte genaamd wordt. In het IJslandsch is Flycke oorspronkelijk een gescheurd kleed, in het Nederd. flikke een aangezette of ingevoegde lap, waarvan nog het werkw. opflikken. In het
oud-Duitsch is vlyck hetzelfde, als eene zijde spek, en vlycken of vlicken secare, diffindere. In het Duitsch is Fletz een stuk steen, een lap laken, en bletzen lappen, aan elkander naaijen. Blezz was in het Frank-Duitsch ook een stuk steen, een lap laken, enz. Zie Loescher, Litterator Celta, pag. 91 en 92. In het Neder-Saksisch is Flik een lap en Flaaske een stuk vleesch, een dun stuk spaanderhout, een lap van de huid, enz. Flick noemt men aldaar zeker niet onsmakelijk geregt, bestaande uit gekookte appelen en de kleine lapjes en stukjes vleesch, die bij het van een houwen van een geslagten os of ander beest overblijven. Ook te Bergen-op Zoom gebruikt men Flitje in de beteekenis van het Bredasche Flitsken.


{==153==} {>>pagina-aanduiding<<}

[Flora-maandag]

FLORA-MAANDAG wordt alhier genaamd de maandag na het feest van Drie Koningen, elders Kopper-maandag genoemd. Misschien is van Flora bij verbastering verloren-maandag gemaakt, gelijk dezelve hier en daar genaamd wordt, ofschoon hij wel te regt een verloren dag moge heeten, omdat hij meer in vermakelijkheden, dan met werken wordt doorgebragt. Zie van Flora-maandag, verloren-maandag en koppertjes- of koppeltjes-maandag, de Nieuwe Bijdragen, I. D. blz. 498; alsmede den Heer van de Wall, op de Handvesten van Dordrecht, 1. Afdeel. blz. 142, alwaar dezelve gezworen maandag genaamd wordt, zoowel als in de Analecta van Matthaeus, en elders; misschien omdat op dien maandag de eeden der Regtbanken plagten vernieuwd te worden, gelijk nog in onze dagen bij sommige Geregtshoven plaats had.
Kopper beteekende voorheen een feest. Bredero in Lucille, 4. D. 6. Handel.:

‘Wel ick gaader na heen, gelijck als na een kopper.’ 

Bij denzelfde in Angeniet, 1. Bedr. 1. uitk. vindt men het werkw. kopperen:

‘Als den Paf-sack weijd'lijck koppert 
En smetst, en smult, en slempt en slaapt.’ 

Kopperen is bij Kiliaan agere hilaria. Het is hetzelfde bij hem als kockerillen, over hetwelk zie Junius in Etymolog. Anglican. op cocker. Deze maandag wordt ook genaamd Konings-maandag, zoo veel als maandag na Drie Koningen; of ook wel Verschijningsmaandag, Friesch Skeinos-mandey. Zie M. Alting, Notit. Germ. Infer. p. 49. Het woord kopperen is afgeleid van kop, in de beteekenis van beker, welke in de zeventiende eeuw nog zeer gemeenzaam was.

{==154==} {>>pagina-aanduiding<<}

Vergelijk ook over Kopper-maandag Bilderdyk, verklarende geslachtlijst der naamwoorden, laatste druk, 2. D. blz. 115. Op Flora-maandag is nog een enkel der voormalige gilden te Breda gewoon te teren, en wordt aldaar op denzelve een vrolijken dag gegeven aan de kinderen van het weeshuis.

[Flouw]

FLOUW, voor flaauw. Zie wegens verflouwen en diergelijke woorden, de tweede uitgave van Huydecopers Proeve, door F. van Lelyveld, 3. D. blz. 303.

[Flouzen]

FLOUZEN, voor: liegen, in het Neder-Saks. flausen. In Friesland zegt men daarvoor, zonderling genoeg, vlouwen, daar anders de Friezen de hardere uitspraak beminnen. Zie laatstgenoemd woord bij den Heer Wassenbergh in deszelfs Idiotic. Frisic. In het Vocabulaire Troyen van Grosley, Ephémerid. Part. 3. Chap. 8. is Flove een spreukje, eene vertelling zonder waarschijnlijkheid.

[Fluwijnen]

FLUWIJNEN zijn in het algemeen kussensloopen. Hier echter heeft het gebruik dien naam alleen aan de sloopen der zoogenaamde lendenkussentjes gegeven. Kiliaan meent het woord van Pulwijne of Blouwijne af te komen zooveel als van pulvilli theca. Dan ik meen ook gevonden te hebben, dat fluijn in een oud stuk eene beurs of iets diergelijks beteekend hebbe, en dus, waarschijnlijk alles, waarin men iets steekt of bewaart, geweest zij. Wijn komt van het Wallische gwain, waarvan ook het Fransche gaine, het Lat. vagina.


{==155==} {>>pagina-aanduiding<<}

[Fomfaaijen]

FOMFAAIJEN, verfomfaaijen, heb ik hier nooit hooren gebruiken, dan in den zin van door kreuken, als anderzins, verhavenen. In het Neder-Saks. beteekent het dolo malo aliquem persequi, ambire favorem alicujus in detrimentum alterius, enz. Zie Richey, Idiotic. Hamburg., Schütze, Holstein. Idiotic. op fumfumfeien, en het Brem. Nied. Sächs. Wörterb. op fumfeien. Ofschoon het woord elders in de Nederlanden ook niet buiten gebruik zij, is het echter verre van algemeen te zijn, en wordt hier meer gehoord, dan op andere plaatsen.

[Fonkel]

FONKEL. Men zegt hier fonkel-nieuw, zoo als men elders zegt splinter-nieuw of nagel-nieuw. Het komt zeer zeker van het verouderde foncke, naderhand voncke, ons vonk, en heeft dus zeer veel over eenkomst met de ook elders in Holland gebruikelijke spreekwijze van brand-nieuw. Eng. brand-new, waarover zie Junius in brand. Ondertusschen vind ik wel, dat eertijds het werkw. fonckeren bestaan hebbe, maar van dat van fonckelen is mij niets gebleken.

[Fooi]

FOOI, of meest Boekweit-fooi, wordt in deze streken genaamd het maal, 'twelk de landlieden, nadat de boekweit gedorscht is, aan hunne knechten en anderen, die daaraan geholpen hebben, geven. Indien de boerenwoning aan eene heeren-hofstede aanhoorig is, zouden de goede lieden zich zeer vernederd achten, als hunne Heeren of Vrouwen niet eenige oogenblikken aan de algemeene vreugde kwamen deelnemen, of ten minste dezelve toeschouwen. Niet zelden wordt dezelve verhoogd door een boeren-Paganini of zoo-
{==156==} {>>pagina-aanduiding<<}
genaamden speelman, die door de Merliton of Jan koop me een kermis het gezelschap tot een dansje helpt uitlokken, bij hetwelk hij tevens voor balletmeester dient en de zaal der deel of de lucht van zijn meisjes en knechtjes gestadig doet weergalmen. De maaltijd bestaat hoofdzakelijk uit koeken van de nieuwe boekweit en rijstenbrei. Dergelijke fooijen worden ook gegeven aan de buren en andere bekenden, die, met hunne karren en wagens, alle met takken, kransen en vaandeltjes versierd, eenen optogt makende, in eene verhuizing zijn behulpzaam geweest. Ook worden dezelve gegeven aan hen, die tot eene timmeraadje met hunne voertuigen, kalk, steen, hout en andere bouwstoffen hebben aangevoerd. Deze diensten bewijzen de landlieden elkander over en weêr voor niet.

[Forket]

FORKET is hier zeer gemeen, vooral onder den middenstand, voor eene etensvork. Ik denk, dat het hier uit Zuid Braband is aangewaaid van het Fransche fourchette.

[Fouten]

FOUTEN zegt men in de Baronie van Breda, voor: in gebreke blijven, ergens in failleren, gelijk men elders met een bastaard-woord zegt. Bij Kiliaan wordt op fauten verwezen naar faelen. Men gebruikt het ook wel active, voor het rooijen (het niet laten valideren) van eenen post op eene rekening.

[Françoisken]

FRANÇOISKEN. Aldus wordt onder den lageren stand, vooral ten platten lande, genaamd een zoopje brandewijn.


{==157==} {>>pagina-aanduiding<<}

[Fijnaard]

FIJNAARD is bij Kiliaan homo callidus. Dan bier is het ook een veinzer, een schijnheilige.

[Fijne griet]

FIJNE GRIET, eene verbastering van fijne-Griek, fene-Griek, of foenum Graecum. Zie Houttuyn, 2. D. 10. St. blz. 320.

G.

[Gaai]

GAAI is op de dorpen in de Baronie van Breda een hooge houten staak, op welken een houten vogel, eenen papegaai of wel iets anders moetende verbeelden, gesteld wordt, naar welken, volgens oud vaderlandsch gebruik, op kermistijd geschoten wordt. Die denzelve afschiet wordt tot Koning uitgeroepen. Dit naar den gay schieten wordt in oude stukken nog gevonden. Op de min of meer groote dorpen zijn twee zulke gaaijen, doorgaans schut sboomen genaamd, aan bijzondere einden van het dorp geplaatst. Te Gent vindt men op een der beste pleinen van de stad nog twee zulke schutsboomen. Dat dezelve gaaijen genaamd zijn naar den vogel, doorgaans daarop gesteld, is bekend. Dan dit gaai is niet de vogel gaai of kaauw, maar eene afknotting van papegaai. In Lubek en op andere plaatsen van Neder-Saksen zegt men Gogen, na'n Gogen scheiten, welk woord van de laatste lettergreep van Papagoi genoemd is. Tegenwoordig wordt hier meest eene gans of nagemaakte vogel opgehangen. Die denzelve treft wordt tot Koning uitgeroepen, en die dit driemaal gedaan heeft tot Keizer.


{==158==} {>>pagina-aanduiding<<}

[Gaan]

GAAN zegt men hier voor stappen, van de paarden, in tegenoverstelling van loopen, voor draven. Men gebruikt echter het woord stap.

[Gaan]

GAAN. Met iemand gaan zeggen hier de burgerdochters der mindere klasse en de dienstmaagden voor hetgeen men anders noemt verkeeren, met eenen vrijer verkeering hebben.

[Gaande en staande]

GAANDE EN STAANDE. Een gaande en een staande jaar wordt hier genaamd het loopende en het nog te betalen staande jaar der lasten. Bij openbare verkoopingen wordt doorgaans bedongen, dat de kooper het gaande en staande jaar der lasten voor zijne rekening zal moeten nemen.

[Gaanstok]

GAANSTOK, voor wandelstok.

[Gaarde]

GAARDE, of Geerde, voor eene roede, dat is een zamengebonden bos rijs. Oudtijds werd het ook voor eene roede lands gebruikt. Zie van Mieris, Gr. Charterb. III, 783 en IV, 83; alsmede Wagenaar's Amsterdam. Zie aldaar het Register. Hiervan nog het Eng. Yard, voor eene zekere maat gebruikt, omtrent 'twelk zie Skinner en Junius. Op gelijke wijze wordt ook het woord roede en het Fransche verge van eene landmaat gebruikt, even als in het Wallisch en oud-Duitsch Lat, 'twelk oorspronkelijk een rijsje beteekent. Geertje is hier een teentje. Zie Wachter in Gerte.

[Gaarne]

GAARNE. Iets niet gaarne doen zegt hier meer, dan iets niet volkomen met zijnen wil doen. Het beteekent: iets ten eenenmale ongaarne, iets geheel zijns ondanks doen.


{==159==} {>>pagina-aanduiding<<}

[Gabie]

GABIE wordt, in de vroegere en latere Reglementen op de vischmarkt te Breda, betiteld de knecht of knaap derzelve of veel meer van het Vischkoopers-gilde, wiens voornaamste pligt mede is, den vischkoopers te gaan aanzeggen, dat zich visch op den afslag bevindt; waarom sommigen dezen bediende aldus genaamd achten naar deszelfs aanmaning ga en bie, d.i. bied; doch ik zoude eerder denken, dat hij dus heete van het gaan bi, d.i. bi de vischkoopers, omdat oudtijds bij bi geschreven, en als bi uitgesproken werd, hetwelk ligtelijk in bie heeft kunnen veranderen. Gabier is bij de Franschen een scheepswoord en beteekent den matroos, die bij den stuurman aan de roerpen staat.

[Gaderen]

GADEREN, voor vergaderen.

[Gaffel]

GAFFEL. Men noemt hier zonder onderscheid alle hooivorken gaffel, maar bepaaldelijk, volgens den aard van het woord, eene tweetandige. Het woord is van hoogen oorsprong, doch denzelve alhier op te geven, zoude eene ontijdige geleerdheid ten toon spreiden zijn. Genoeg zij het te zeggen, dat het woord mij voorkomt vermaagschapt te zijn met het Wallische gefell, didymus, gemellus, waarvan waarschijnlijk ook oorspronkelijk is ons oude gaffel, contubernium, societas, en gaffel-broeder, contubernalis, contubernio. Min vermoedelijk schijnt het mij toe a capiendo te komen, gelijk Wachter meent; ook zijne overzetting of omschrijving, instrumentum biceps, quo cibus capitur, behaagt mij niet, dewijl het niet alleen de etensvorken, maar ook alle andere soorten van tweetandige vorken aanduidt. Daar in den beginne

{==160==} {>>pagina-aanduiding<<}
de etensvorken twee lange tanden hadden, gelijk nog zoodanige gevonden worden, zoo hebben de Duitschers naderhand ook die van drie en vier tanden Gabels blijven noemen. Om de gelijkenis heet ook Gaffel eene mik, of de plaats, waar een boom zich in twee armen spreidt, alsmede een rond hout op de schepen, dezen vorm hebbende. Hiervan een gaffelschip of gaffelaar. Elders zegt men voor gaffel, in den gewonen zin van eene hooivork gebruikt, meest een riek, dan die heeft eigenlijk drie tanden, zie Kiliaan.

[Gagel]

GAGEL. Gagel is een gewas, 'twelk in deze streken zeer gemeen is. Men vindt van hetzelve gewag gemaakt bij van Mieris, Gr. Charterb. 2. D. blz. 366 en 743. Volgens eene aanteekening van denzelve op de eerstgemelde plaats is het eene soort van bessen, van welke men vet of was stookte, om tot kaarsen te gebruiken. Somtijds heb ik wel struiken, of kreupelhout in 't gemeen, hier gagel hooren noemen. De Heer Wiselius, in de verhandel. der II klasse van het Koninkl. Nederl. Instituut, 4. D. blz. 55, verstaat aldaar door Ghaghelkruit jenever-bessen. Bij Kiliaan is het Pseudomyrtus, eleagnos. Misschien is de plaats Gageldonk, welke in de Baronie van Breda gevonden wordt, naar dit gewas genaamd. Doch meer waarschijnlijk is deze naam zijnen oorsprong verschuldigd aan het oude gagel, pinguis, uber, foecundus, waarvoor men naderhand gail en geil gezegd heeft. Zie de Taal- en Dichtkund. Bijdrag. 2. D. blz. 296. u; maar ik zoude het met de schrijvers niet eens zijn, dat deze de eerste beteekenis zij van het

{==161==} {>>pagina-aanduiding<<}
woord, en die van petulans, lascivus, procax, libidinosus, de tweede. De natuur der zake, alsmede de Teuthonista van van der Schueren in Gheyl, en Wachter in Geil leeren het tegendeel. De plaats Gageldonk schijnt eertijds eenig regtsgebied, ten minste eenige regalia, gehad te hebben. Het is eerder denkelijk, dat het oude geslacht van Gageldonk, 'twelk in 't bezit van dezelve was, naar dezelve den naam gevoerd hebbe, dan dat die plaats den zijnen van dit aanzienlijk geslacht ontleend hebbe.
Geheel van beide de hierboven aangevoerde beteekenissen verschillend is het bij ons verouderde, maar nog in Neder Saksen gebruikelijke gagel, in het Hannoversche Gaichel, voor tandvleesch, of het verhemelte van den mond, waarvan mogelijk het bij Kiliaan gevonden wordende gagchelen, gagen, Platduitsch gacheln, gaicheln, overluid lagchen.
Voor het overige zijn ook in andere streken van de Nederlanden plaatsen van dien naam, gelijk ook eene bij Gelder.

[Gaget]

GAGET, voor gaat het.

[Galerij]

GALERIJ wordt te Breda veel gebezigd voor den gang van het huis. Te onregte schrijven sommigen het gaanderij; want het komt van het oud Duitsche gallen, waarvoor men naderhand gezegd heeft wallen, in de beteekenis van ire, ambulare, zoodat Galerij zoo veel is als ambulacrum. Van dit gallen is afkomstig het oud-Fransche galer, waarvan Caseneuve het woord Galerie afleidt, het uitleggende: zich verlustigen, 'twelk in zoo verre waar is, als wandelen, zich

{==162==} {>>pagina-aanduiding<<}
bewegen, huppelen, springen, 'twelk alles gallen te kennen geeft, een teeken van vrolijkheid is.

[Galper, galpert]

GALPER, GALPERT, huiler, schreeuwer, is, zoo al niet in de Baronie van Breda, ten minste in deze streken van Braband nog in gebruik. Eertijds schijnt het woord meer algemeen geweest te zijn, blijkens deze niet onaardige plaats, welke ik aan eenen verstorvenen vriend verschuldigd ben, van Bredero in Jerolimo: ‘Ick loof niet of ick ben op sinte Galperts nacht eboren, Dat's drie daghen voor 't ghelock -’
Het komt van het werkwoord galpen, dat van Keltischen oorsprong is. Galar is in het Wallisch luctus, planctus, waarvan het werkwoord is galaru. In het Friesch is galjen weenen, kermen. De Teuthonista heeft ghalen, en legt het uit ejulare. In Groningen is galpen nog van het geluid van 't schreijen der kinderen gebruikelijk, gelijk ook in Westphalen Galper, Galpert en Galperen in die beteekenissen gehoord worden.

[Gangen]

GANGEN, voor gaan, heb ik hier wel niet gehoord, maar echter nog den volmaakten tijd gegangen, welke ik, uit Winschoten's Zeeman zie, dat ten tijde van denzelve ook nog in Noord-Holland in gebruik was. Zie over het woord Huydecoper, op Melis Stoke, III, 347; en Mareschallus bij Junius, Version. Evangeliorum Anglo-Sox. p. 525. In het Goth. is het ook gangan. Zie hetzelve bij Junius in Glossar. Goth. Den volmaakten tijd ontganghen vindt men in het Const-thoonend Juweet van Haartem, Zwol 1607, blz. 400. In het Saterland zegt men nog gängen en goangen; zie Hoche, Reise in das Saterland etc. S. 238,


{==163==} {>>pagina-aanduiding<<}

[Gans]

GANS. De gans rijden, of de gans trekken. Dit spel heeft onder de buitenlieden der Baronie op kermistijden, hier en daar, even als in Westphalen, nog plaats; ofschoon het, zoo als het Friesche kattenknuppelen, aan de Engelsche hanen- en aan de Spaansche stieren gevechten niets toegeeft. Eene levende gans wordt in een net gebonden, zoo dat de kop en hals buiten hetzelve uitsteken, en aldus aan een tusschen twee boomen of staken gespannen touw, met de pooten bovenwaarts, opgehangen en aan den hals met zeep bestreken. Dit, in die houding reeds genoeg lijdend, dier moeten de boeren-zoons en knechts, op eenen draf onder het koord doorrijdende, den kop aftrekken; en hij, wien zulks gelukt, bekomt den prijs. In vorige tijden werd de gans door de boeren, op wagens rijdende, getrokken, zoo als blijkt uit de Boeren-kermis van Rotgans, 2. Boek, in het begin:

‘Men steekt er de trompet; de trommel wordt geslagen. 
Men rijdt er zij aan zij op eenen zegewagen, 
Daar Frerik Onversaagt wel zeven jaar op zat, 
En voerde tweemaal's weeks de zwijnen naar de stadt. 
Zijn buurman hadt hem eerst gebruikt in vroeger tijden, 
En was er meê gewoon de mestvaalt uit te rijden. 
Dit is de staatsiekoets der helden die zoo fier 
De wieken fnuiken van het edelmoedig dier, 
Wiens overbestevaâr wel eer voor d' oude wallen 
Van Rome op schiltwacht stondt. hoe is uw roem vervallen, 

{==164==} {>>pagina-aanduiding<<}

Doorluchte vogel! nu heldt Krelis in dien staat, 
Uw vlerken plukt, en strooit de pluimen langs de straat, 
Uw kop rukt van den romp, en voert door gansche plassen 
Van bloed uw leden om aan zijn bestovene assen!’ 


[Gareel]

GAREEL, of Garreel, hier voor het getouw of getuig gebruikelijk, waarin de paarden gespannen zijn, wordt in Meyers woordenschat onder de verouderde woorden geteld. Hier is het in vollen gebruike; zeer zeldzaam hoort men van tuigen spreken, en dan nog verstaat men door dezelve slechts lederen tuigen van paarden tot vermaak. Men schreef oudtijds ook gorreel, misschien van Gorr, equus, in het Platduitsch een hengst, bij ons equus annosus, (waarvan zie Wachter op Gurr); of van Gorde, in het Platduitsch Gorre, bij Kiliaan overgezet vinculum, lorum; in welk geval dit wel het eigenlijke woord konde zijn; of van Gor, Gord, Lat. cursus. Zie Schrieck. Origin. Celtic. et Belg. in Praefat. In het Fransch is het ook gorreau. Op de meeste andere p laatsen van ons Vaderland is gareel bijna van geen gebruik, dan in Poëzie. De Heer Weiland noemt het ook het haam; dan hier is haam het juk, dat op de haizen der paarden ligt.

[Gareelmaker]

GAREELMAKER zegt men hier somtijds voor zadelmaker.

[Garen]

GAREN, voor gaderen, vergaderen, heeft hier eveneens plaats, als in de Meijerij van 's Hertogenbosch. Gaderen is nog bij Kiliaan te vinden, en gaddern nog in het Neder-Saksisch in gebruik. Gaderinge, voor eene

{==165==} {>>pagina-aanduiding<<}
zamenrotting van volk, heeft men bij van Mieris, Gr. Charterb. 1. D. blz. 537, en 2. D. blz. 91; even gelijk sameling in het Neder-Saksisch; zie Nieder-Sächs. Wörterb. op het woord.

[Garwe]

GARWE, garve of garf: een bundel koorn-aren. In het meer aangehaalde Psouter van Lipsius is het garivon; waarbij Lipsius voegt: nos gerven. In Neder-Saksen is garwe insgelijks voor een bundel koren-aren gebruikelijk, ter onderscheiding van schoof, schauf, een bundel stroo, of eene gedorschte garwe. Bij Kiliaan is het merges, manipulus spicarum, fascis spicarum. Eertijds schijnt het ook van andere zaken gebruikt te zijn geweest, als van hooi, vlas, hout enz., ten ware het, van hout gesproken wordende, de beteekenis hadde van meta, strues, eene mijt, welke beteekenis de Teuthonista ook aan het woord garve geeft, en te regt, daar ik ook in dien zin eene garve turf gevonden heb.

[Gast]

GAST, somtijds voor eenen knecht in het gemeen, meest echter voor eenen werkgast, doch van de voornaamste soort, en van die, welke men in Holland gewoon is gezellen te noemen, b.v. van eenen zilversmid, juwelier, kruidmenger en diergelijken, schoon ik het hier ook van eenen schippersknecht, en zelfs van eenen stalknecht hebbe hooren bezigen. Zeer oud is het gebruik van gast in de beteekenis van eenen voornamen dienaar. Even als men in de woorden Maarschalk, Seneschalk en diergelijke de oude beteekenis van schalk, een bediende, naauwelijks herkent, is dezelfde beteekenis van gast naauwelijks te herken-
{==166==} {>>pagina-aanduiding<<}
nen in Wisogast, Bodogast, Salegast, Windogast, waarin het een Magistraats-persoon aanduidt, die in dienst en op naam van den Vorst over een geheel gewest het bewind voert. Zie du Cange in Gastus. Men leest ook van Losogast, Husogast en Sologast of Slogast; zie Junii Batavia, p. 101, die gast opneemt in denzelfden zin, als Borel, welke dit woord overzet Savant, Sage, en het dus voor geest schijnt te houden. Verkeerdelijk meent Wendelinus in Glossar., en Wachter, dat gastus in de bovengenoemde woorden potens en Dominus beteekend hebbe. Beter zegt Henr. Meieomius in not. ad Wittikindum, door du Cange op dit stuk aangehaald, dat gastus en gast in de middeneeuw niet alleen hospes beteekende, maar ook quemvis hominem ad omnia promtum et habilem. Het woord komt, mijns erachtens, in deze beteekenis, van het
Wallische gwas, bij Boxhorn overgezet servus, famulus, 'twelk zie, vergeleken met hetzelfde bij Leibnitz, Collectan. Etym. Part. I. p. 124; daar gast, hospes, in die taal, gwestai, gwestwr, is.

[Gebaar]

GEBAAR, voor: geraas, gedruisch, geschreeuw, gehuil, misbaar; van het oude baren, schreeuwen. Te regt zet Schwartzenberg, Voorrede op het gr. Charterb. van Friesland, het woord Bere, in de oude Friesche wetten, blz. 14, over door gebaar of gedruisch. Ik heb het woord ergens uitgelegd gezien door donder, 'twelk het echter niet, dan in een' oneigenlijken zin, beteekent. Te onregt besloot men hieruit, dat Bare, Bere in de oude taal ook donder wilde zeggen. Doch het beteekent dit niet meer, dan het woord donder zelf. Dunur is in het oude Duitsch sonitus, fragor; hiervan Don-
{==167==} {>>pagina-aanduiding<<}
ner, donder. Zoo is ook ludon sal in het klein Glossar. van Lipsius tonabit; waarbij hij voegt: ‘nos de aere campanae.’

[Gebak]

GEBAK, voor baksel. B.v. Tweemaal in de week wordt er een gebak broods aan de armen uitgedeeld.

[Gebaren]

GEBAREN, of eigenlijk zich gebaren: zich gedragen, zich houden, zich gelaten, veinzen, het Latijnsche simulare. Zie Huydecoper, op Melis Stoke, 2. D. blz. 33, en 3. B. vs. 379, en denzelfde op Vondels Herschepping van Ovidius, 6. B. vs. 784. Het komt van het oude baren, beren, boren, dragen, waarvan ook gebaar, even als het Lat. gestus van gero. Men ziet hieruit, hoe verkeerdelijk sommigen gebaarden voor gebaren schrijven. Huydecoper schijnt echter op eene andere plaats baren, gebaren, openbaren, niet van baren, dragen, af te leiden, maar van baar, manifestus, apertus, conspicuus spectabilis, detectus, nudus. In Friesland, waar men veel het augmentum weglaat, zegt men zich baren. Zie den Heer Wassenbergh, Idiotic. Frisic. in beeren. Bij Bredero vindt men voor zich gebaren het onzamengestelde zich baren, in de klucht van den Hoogduitschen kwakzalver, niet ver van het begin:
‘Ich hab auch viel vrouwen vom swier arbeyt bevryt,
So dasse nu mit freuwd sich blyde baren altyt.’
Kiliaan heeft ook baeren in deze beteekenis; zie aldaar den Heer van Hasselt, die naar den Overste Lt. Frans Burman, in deszelfs aenmerkingen de Nederduitsche taal aengaande, blz. 34 verwijst; doch van de twee, door den laatstgemelde bijgebragte, plaatsen,

{==168==} {>>pagina-aanduiding<<}
treft de eerste alleen doel; in de tweede is gebeerde van gebaeren.

[Gebenedijd]

GEBENEDIJD. Dit woord wordt veel door de Roomsch-Katholijken alhier gebezigd, wanneer zij van de Moeder-maagd, of eenige Heiligen, spreken. Men vindt het reeds bij schrijvers, ouder dan de drukkunst. Men zeide voorheen benedijen en maledijen, welke woorden gevormd zijn van het oude dijen, zeggen, als of het een tweeslachtig woord, uit het Latijnsche bene en male en het Duitsche dijen ware; ten zij men aan eene verbastering van het Latijnsche benedicere en maledicere wilde denken.

[Geblijken]

GEBLIJKEN, voor het eenvoudige blijken. Dan, hoezeer het ook wel in den dagelijkschen omgang gehoord worde, treft men 't echter 't meest in stukken der Regtsgeleerde of Notariele praktijk aan.

[Gebod]

GEBOD, voor bod. Dat het een goed, maar slechts verouderd woord zij, zie bij Huydecoper, op Melis Stoke 4. B.v. 638. In het Hoogd. is het nog Gebot.

[Geboerte]

GEBOERTE, voor: boeren lieden, boeren-volk; zie de aanhaling van den grooten Huydecoper, op Melis Stoke, 3. D. blz. 82, uit J. van Heelu, alwaar men leest:

‘Maar ic sal nu vore vertellen, 
Hoe dat, met haren prikellen 
Toe quamen ende voort voeren 
Van den berge die coene gheboeren, 
Die na die tale van Brabant, 
Dorplieden syn te rechte ghenant.’ 


{==169==} {>>pagina-aanduiding<<}

Vergelijk denzelfde, op Melis Stoke, 1. D. blz. 408, alwaar ghebuere van een hoop boeren gezegd wordt. Constantyn Huygens gebruikt geboert, Korenbl. 2. D. blz. 87:

‘Een geheel dorp moeyde zich met bidden voor een waerd, 
Die naer de galgh toe moest; all was hy mog'lick waerd 
Te sterven, sei 't geboert, 't dorp kost hem niet ontbeeren.’ 

Hoewel het voorvoegsel ge eene gemeenschap, eene verzameling, aantoont, vindt men echter ook ain gebure, voor een boer, in den Swabenspiègel, c. 68.

[Gebreken]

GEBREKEN, voor ontbreken; b.v. het gebreekt hier aan alles, d.i. hier is aan alles gebrek. Het komt menigmaal bij Anna Byns, Phil. Numan, Bredero, en zelfs nog bij Schrijvers van lateren tijd, in dien zin, voor, als bij Constantyn Huygens en anderen. Hiertoe heeft meer dan waarschijnlijk betrekking het woord gibristi, in het meergemeld Psouter van Lipsius, desit beteekenende; even als in het Latijn deficere ook voor sterven gebruikt is geweest, heeft hier gebreken ook deze beteekenis gehad, doch is thans in onbruik.

[Gebroeders]

GEBROEDERS, of, bij zamentrekking, gebroers, wordt elders ook wel zeer veel gebruikt, daar men op vele plaatsen, b.v. hoort: het zijn gebroeders; doch hier wordt ten platten lande dit woord meest altijd, wanneer men van twee of meer broeders spreekt, gebezigd, ook dan, als men, op andere plaatsen, eenvoudig broeders zoude zeggen; b.v. nu mijn broer Jan ge-
{==170==} {>>pagina-aanduiding<<}
trouwd is, zijn al mijn gebroers getrouwd; of wij zijn met ons drieën gebroers, en diergelijke. En te regt. Het voorvoegsel ge toont eene zekere gemeenschap aan, blijkens gevaders, geburen, gezamelijk, gezel, en het woord gemeen zelf. Zie Wachter in gemein.

[Geburen]

GEBUREN, voor buren, vooral ten platten lande, alwaar men aldus noemt niet alleen hen, wier huizen, maar ook hen, wier landen naast aan of digt bij gelegen zijn. Dit laatste is zeer eigenaardig, als komende Buur van bouwen; zie den Heer Weiland in Buur, en Wachter in Gebauer. Hiervan in sommige plaatsen van ons land, en over 't algemeen in Neder-Saksen, de boerschappen. Te onregte hebben de meeste Nederlanders het voorvoegsel ge weggelaten. Kiliaan, die ghebuer met al de afstammelingen heeft, zegt Buer Friesch en Hollandsch te zijn. Dat de Friezen en de Neder-Saksen het augmentum, zelfs voor de Participia der werkwoorden, weglaten, heb ik reeds gezegd. In Holland was gebuur echter ook reeds van ouds in gebruik. Men vindt het, onder anderen, ook bij Melis Stoke, die een Hollander was, 2. B.v. 436. Het voorvoegsel ge toont eene gemeenschap aan, gelijk wij reeds hiervorens in gebroeders gezegd hebben, 'twelk zie. En dat hetzelve min of meer noodzakelijk zij in gebuur, toont niet alleen het Angel-Saks. gebur, gebure; het Frankische giburo; het Allemann. kipuro; maar ook het Duitsche Nachbauer, waarvan men naderhand gemaakt heeft Nachbar, overeenkomende met het Eng. neighbour, en het Angel-Saks. Nechebura. Sommigen echter leiden Buur

{==171==} {>>pagina-aanduiding<<}
af van het Keltische Bwrgaiv, bij Boxhorn Bwrdais en Bwrdaw, en aldaar overgezet municeps, civis, burgensis. In het Moeso-Gothisch is het Baurja.

[Gebuurlijke regten]

GEBUURLIJKE REGTEN. Zie Buurlijke regten.

[Gebuurt]

GEBUURT, in het onzijdig geslacht, voor buurt.

[Gedacht]

GEDACHT, zelfstandig naamw. in het onzijdige, voor het vrouwelijke gedachte. In Gelderland wordt het ook gebruikt. Ik heb het ook bij onze oude Dichters, als D. Heinsius, Jonctys en anderen, gevonden. Ook nieuweren hebben het nog, als Hooft in zijn eerste Sonnet, en J. van Broekhuizen in zijn stukje, Zelf-gedachten betiteld, te vinden in zijne Gedichten, blz. 26:

Uw leidstar zijt gij guijt; 
Uw leidstar, die met lonken 
U te verfraajen plagt, 
Die 't harte maakte dronken 
Met lieffelijke kragt 
En dropte gloênde vonken 
Door d'oogen in 't gedacht. 


[Gedoe, gedoente]

GEDOE, GEDOENTE, voor zaak, werk, bedrijf, kostwinning, of hetgeen men in Holland, met een onduitsch woord, noemt eene affaire. Het komt het meest overeen met het Lat. negotium, en wordt in eenen anderen, doorgaans kwaden, zin veel in de dagelijksche verkeering gebruikt, in deze en diergelijke spreekwijzen: loop heen met dat gedoe; - ik kan mij met dat gedoe of gedoente niet ophouden. Bij Kiliaan komt echter het werkw. gedoen in eenen goeden zin voor,

{==172==} {>>pagina-aanduiding<<}
als agendo perficere, proficere; en oudtijds verstond men door gidue zelfs iemands groote daden; zie Mylius, bij Leibnitz, Collect. Etymol. Part. II. pag. 78.

[Gedregen]

GEDREGEN, voor gedreigd. Men zegt het ook meestal in Zuid-Braband.

[Gedrispel]

GEDRISPEL, voor, hetgeen men ook elders zegt, gedrentel.

[Geducht]

GEDUCHT wordt hier dikwijls eenvoudig als een vergrootend woord gebruikt, om eenige meerdere klem, of eenen hoogeren graad van nadruk, aan eene spreekwijze bij te zetten, hetzij adjective, hetzij adverbialiter. B.v. Het is al een geducht stuk lands; - het loopt mij geducht tegen. Ook wel wel bij wijze van tusschenwerpsel of uitroeping; b.v. geducht! wat is het koud!

[Geef]

    GEEF, gaef, voor gaaf. Het wordt uitgesproken als de Grieksche ϥ of de Latijnsche ae, volgens onze uitspraak. In Neder-Saksen spreekt men het gaif, of geif en geive, uit.

[Geen man]

GEEN MAN heb ik hier, onder den boerenstand, wel eens hooren gebruiken voor geen mensch of niemand. Man beteekent eigenlijk in het algemeen een mensch, en wordt ook wel voor iemand gebruikt. Zie Huydecoper, op Melis Stoke, 2. D. blz. 379. Men vindt voor geen mensch bij de ouden ook geen man, geeman, gienman, en bij Ottfridus gouman. Het is zeer oud en het tegenovergestelde van een man, voor:

{==173==} {>>pagina-aanduiding<<}
iemand. Zie over beide mijne Oud-Friesche Spreekww. blz. 156. en volgg. De Engelschen zeggen zoo wel no men, als no body.

[Geërfd]

GEËRFD. Gehuisd en geërfd zegt men hier voor hetgene, wat men anders gehuist en gehoofd noemt. Erve, in huis en erve, was eertijds bij ons Erfenis, 'twelk zie. In denzelfden zin moet men ook het oud-Fransche Heireau opvatten, 'twelk bij la Combe is maison rustique, avec les batimens, qui en dépendent. In het meer aangehaalde Psouter van Lipsius vind ik giervun voor erven. Hoezeer oudtijds ook het werkw. geërven in gebruik moge geweest zijn, twijfele ik echter, of men met sommigen geërfde, eigen-geërfde enz. wel van hetzelve hebbe af te leiden. Ik vermoede echter, dat dezelve, zoo wel als ons geërfd, het lijdend deelwoord zijn van het bedrijv. werkw. erven, welk zie.

[Geet]

GEET. Tusschen Breda en de Lage-Zwaluwe is een gehucht, de Geet genaamd. Dit woord beteekent in het Neder-Saksisch eenen waterloop, en naar hetzelve zijn eenige plaatsen bij Bremen nog genaamd; zie Brem. Nieder-Sächs. Worterb. op Gete. Misschien behoort hiertoe de naam der verlande rivier de Goote bij den Briel; en de rivier de Ghete in de zuidelijke Nederlanden.

[Gegouwen]

GEGOUWEN, voor gegolden, vooral ten platten lande. Hoeveel heeft dat stuk goeds gegouwen? Het is van denzelfden aard, als het oude gewoud voor geweld, schoud voor schuld, enz. Van de verandering van old en ouw

{==174==} {>>pagina-aanduiding<<}
in het bijzonder zie mijne oud-Friesche Spreekww. blz. 2 en volgg.

[Geil]

GEIL. De hom der visschen wordt hier het geiltje genaamd. Ik denk, dat het misschien geltje zal moeten zijn, het verkleinwoord van een zelfst. naamw. gelt, waarvan nog overig het bijvoeg. naamw. gelten. Bij den Heer Weiland vind ik, onder gelt, van eenen gelten snoek voor eenen hommer snoek. Van gelte baars zie Roemer Visscher, Quicken, 5. Schok, No. 44, 'twelk Leibnitz, Collectanea Etym. Part. I. p. 103, te onregt van geld, in de beteekenis van valor, pretium, afleidt.

[Gekild]

GEKILD, voor gekoeld, bekoeld, verkoeld.

[Gekoft]

GEKOFT, voor gekocht; gelijk het ook in geheel Neder-Saksen wordt uitgesproken, met den Infinitivus kaupen. Bekend is in onze oude, zoo wel als in de nieuwe taal, de verwisseling van ch in f. Dit is insgelijks in Neder-Saksen het geval: want, ofschoon men daar algemeen kraft uitspreekt, worden er echter streken gevonden, waar men van oudsher nog kracht zegt. In onze oude taal vindt men van deze verwisseling der ch in f een merkwaardig voorbeeld bij Lipsius, Epist. ad Belg. 44, Cent. 3, alwaar visione overgezet is gesifte. In dezelve zeide men Nifte voor Nichte; kraft en kracht; liften en lichten. Gichte voor gifte vindt men bij M. Stoke, 6. B. vs. 1205; vichtiene voor viftiene, 2. B. vs. 31. In de nieuwere denke men slechts aan gracht en graft; hecht (van een mes) en heft, en meer andere dagelijks voorkomende woorden.


{==175==} {>>pagina-aanduiding<<}

[Gekokt]

GEKOKT, voor gekookt. De o wordt niet uitgesproken als in kok, maar als in dof. Men vindt het bij Ph. Numan, Strijt des Gemoets, Fol. 33. b.

[Gelande]

GELANDE, voor: ingelande, gelijk men elders zegt. Zie Wachter in gelende. Het woord op zich zelve, ofschoon in eene eenigzins andere beteekenis, is zeer oud; want men vindth et in het Psouter van Lipsius, alwaar gelende vertaald wordt door accola, waarvoor Wachter meent, dat incola moete gelezen worden, doch te onregte; zie Gelenden. Kiliaan zet het zeer goed over consors terrae.

[Gelden]

GELDEN wordt, in vele stads-, dorps- en polders-rekeningen der Baronie van Breda, in navolging der ouden, gebruikt voor schuldig zijn, of ook wel voor betalen. In beide beteekenissen heeft het Kiliaan, en in de laatste Wachter het Hoogd. gelten. De eerste derzelve is nog kenbaar in het Eng. guilty, schuldig. Geldan, gildan, guldan, is in het Angels. zoo wel solvere, als valere, aestimari, en gild, solutio. In het oud Hoogd. vindt men nog menigmaal Gült-Buch voor: schuldboek.
In onze oude strafwetten komt gelden meermalen voor in de beteekenis van breuken, boeten, betalen. Zelfs vindt men, naar ik meen, in dezelve met den dood gelden. Dat ons vergelden en het Hoogd. vergelten de beteekenis van betalen nabij komen, en eigenlijk niets anders willen zeggen, dan op eene andere wijze betalen, d.i. vergoeden, gevoelt men ligtelijk. Dit woord wordt ook voor baten gebruikt door Spieghel, Hertspieg. 1. B. vs. 387; zie wijders mijne oud-Friesche Speekwoorden, blz. 4.


{==176==} {>>pagina-aanduiding<<}

[Geleed]

GELEED, voor gelegd. Men vindt het veel in oude schriften. Men zegt het hier ook in zamenstellingen, als verleed, weggeleed, enz.; insgelijks hij leed, voor hij ligt, van het werkw, liggen. Het is even als geleid voor gelegd uit eene verbasterde uitspraak in het schrift overgenomen. Even min kan ons algemeen aangenomene hij zeide, voor hij zegde, en gezeid, voor gezegd, van verbastering vrij gepleit worden.

[Geleerd]

GELEERD. De titel van eenen geleerde is in het Land van Breda goedkoop te bekomen. Geleerd wordt aldaar iemand genaamd, die lezen en schrijven kan. Wanneer b.v. aan iemand, die dit niet kan, iets ter onderteckening wordt gegeven, is het algemeen antwoord: ik ben niet geleerd. Zonderling genoeg is het, dat men in dat geval in Engeland ook ten antwoord bekomen zoude: I am no scolar, d.i. ik ben geen geleerde. In het oud Fransch stond ook het woord lisant gelijk met dat van geleerd. Zie den Heer Roquefort, Glossaire de la langue Romane, in lisant, hetwelk hij uitlegt savant; daarbij aanhalende deze plaats uit La vie de Du Guesclin:
‘La table du Roy Dant Pietre dont je vous vais contant,
Ne la saroit nombrer mil Clerc qui soit lisant.’
alsmede dat van Escripseur, Escribe, Escripteur, Escrivain; zie denzelfde. Hiervan is ook Clerc, 'twelk oorspronkelijk een Geestelijke beteekent, naderhand voor eenen schrijver of afschrijver gebezigd, omdat, in die tijden der onwetendheid, de Geestelijken bijna de eenigen waren, die schrijven konden. Hiervan werden de Geestelijken of Klerken oudtijds gheleerde Heeren genoemd; zie Huydecoper, op Stoke,

{==177==} {>>pagina-aanduiding<<}
B.I.v. 977, alwaar wijlen Zijn Ed. eene plaats uit zeker Doctrinale aanhaalt, aldus luidende:

‘Gelert mans leven sal wesen 
Pensen (peinzen) studeren en lesen; 
Ander staf, salt no spere 
En sal sijn in sijn gere.’ 

Dan het verwondert mij, dat die groote letterkundige en veelweter bekent niet te weten, wat aldaar gere beteekene, zoo min als in het volgende uit Walewein:

‘Doe trac hi 't swert met tween ringen, 
En vaget scone an sinen ghere.’ 

Gere is, dunkt mij, in beide plaatsen, duidelijk het Lat. gyrus, schoot, of eigenlijk dat gedeelte van het kleed, 'twelk de Romeinen sinus noemden. Het verwondert mij te meer, omdat Zijn Ed. zelve zegt, dat het iets moet zijn, hetwelk men zelf aan 't lijf heeft. Hadde Zijn Ed. slechts zijnen te regt hooggeschatten Kiliaan opgeslagen, hij zoude daar gevonden hebben: gheere, gheerene, Lacinia, sinus vestis, limbus. Et pars qua largior fit vestis.

[Geleerig]

GELEERIG, voor: leergierig, leerzaam, vatbaar. Het is een Germanismus.

[Gelegen zijn]

GELEGEN ZIJN zegt men te Breda eenvoudig voor in het kraambedde gelegen, of bevallen, te zijn. Eene inghelegen van kinde is, bij Kiliaan, eene in het kinderbed liggende. Men vindt gelegen in dien zin ook nog bij onze schrijvers der 17. eeuw. Bij Kiliaan is gheligghen decumbere, jacere, et parere; decumbere ex partus dolore.


{==178==} {>>pagina-aanduiding<<}

[Geleider]

GELEIDER. Geleiders worden bij de Roomsch-Katholijken genaamd die jonge lieden, welke, het vorig jaar hunne eerste communie gedaan hebbende, nu dienen, om de nieuwe communicanten uit hunne banken te geleiden naar de plaats, waar zij het sacrament ontvangen. Men gebruikt ook, zonder het voorvoegsel ge, het zelfst. naamw. leider en het werkw. leiden in die beteekenis.

[Gelend, gelind]

GELEND, GELIND, of bij verkorting glind, is hier algemeen voor eene schutting of omtuining in gebruik. Glind is hetzelfde in geheel Neder-Saksen. Zie Richey, Idiotic. Hamburg. p. 364, die het uitlegt door Gelender, Plancke, Stacket, Verschlag von Brettern, Latten oder Pfählen. In het Brem. Nieder-Sächs. Wôrterb. vindt men ook eenvoudig, zonder het voorvoegsel, Land. De Heer Weiland twijfelt, of het niet van Land kome; dan Wachter leidt het of van lenen, niti, inniti, en zet het over reclinatorium.

[Gelenden]

GELENDEN worden hier genaamd de eigenaars der landen, die aan een anders stuk land aanpalen. Te regt is dus, in het Psouter van Lipsius, gelende vertaald door accola. Wachter, die gelende en gelande voor hetzelfde hield, wilde hier incola gelezen hebben, hetwelk in deze streken gelande is. Min naauwkeurig ook zegt Mylius, Archaeol. Teuto: ‘gelende Belgis hodie dicitur, qui est particeps communis alicujus terrae.’ De beide woorden hebben wel denzelfden oorsprong, en ik geloof ook, dat gelande oudtijds ook wel voor gelende gebruikt is, doch het gebruik heeft dit onderscheid hier ingevoerd. Elders zegt men belenden, gelijk men hier

{==179==} {>>pagina-aanduiding<<}
ook het deelw. of bijvoegl. naamw. belend, en niet gelend, van de landerijen gebruikt. Een stuk land, belend Oost aan enz. zegt men; doch daarentegen: wie zijn de gelenden? Oudtijds zeide men niet alleen gelende, maar zonder het augmentum ook lende; zie Proeve van Oudheid- taal- en dichtkunde, 2. St. blz. 192 en 193.

[Geleuven]

GELEUVEN, ten platten lande, voor gelooven. Het is volmaakt gelijk met de Neder-Saksische uitspraak, alwaar het in sommige streken ook glaiven, gleiven, uitgesproken wordt.

[Gelid]

GELID heb ik nu en dan voor deksel hooren gebruiken, doch niet dan voor een vast deksel. Bekend is het, dat, even als in andere Noordelijke talen, Lid ook bij ons een deksel beteekende. Hiervan nog ooglid.

[Gellen]

GELLEN, voor gelden, heeft te Breda en omstreeks in de volkstaal algemeen plaats. Ik heb het in oude, zoo Hoog- als Neder-Duitsche, stukken gevonden, onder anderen buiten het rijm bij Constant. Huygens, Korenbloem. Blz. 440, 2. Dr.:

‘Vindt ghij onderbleven rijmen, 
Dier men ses aan seven lijmen 
En voor een doen gellen souw.’ 

Insgelijks zegt men hier vergellen voor vergelden; ontgellen, misgellen. Het is niet, dan uit eene slordige uitspraak voortgekomen.

[Gellen]

GELLEN is hier veel gebruikelijk voor geraas maken, zich luidruchtig aanstellen, voornamelijk in de spreekwijze gellen en bellen. Het is eigenlijk een Neder-
{==180==} {>>pagina-aanduiding<<}
Saksisch woord en beteekent oorspronkelijk klinken. In het Gothisch is gala bij Verelius carmen canere, in het IJslandsch bij Hickes vociferari. In het oude Duitsch is gall een heftig geluid. Tot hetzelve behoort Nachtegall en Galm, welk laatste bij Otfrid. 5, 19, 13, in de beteekenis van klank voorkomt, en gillen, 'twelk sommigen zamengetrokken achten uit gehillen, van hillen, bij Otfridus voorkomende voor hallen, klinken, hetwelk eenige waarschijnlijkheid bekomt door het Deensche at gielle, dat, naar ik meen, in den onzijdigen zin, resonare beteekent, hoezeer at giell in het IJslandsch vociferari zij. Mogelijk moet men hiertoe ook brengen ghalen, in den Teuthonista uitgelegd door ejulare; het Friesche galjen, weenen, kermen; het Wallische galar, luctus, planctus, waarvan het werkw. galaru; het Bretonsche jala; het Eng. to yawl, enz. Sommigen meenen ook, dat hiertoe behooren ons galpen en het Neder-Saksische galperen, in den Teuthonista overgezet crocitare, en aan de vogels toegeschreven, doch door anderen, even als het Eng. to yalp, den honden en vossen toegeeigend; maar naderhand, volgens Junius, ook gebruikt voor
gannire, en flebili voce dolorem suum exprimere. Vergelijk Galper.

[Geloovig]

GELOOVIG, voor ligt geloovig, even als het Lat. credulus, meestal in eenen nadeeligen zin.

[Geloven]

GELOVEN zegt men veel, in het Land van Breda, voor het eenvoudige loven in de beteekenis van bieden, beloven, in welken zin het hier nog wel, gelijk oudtijds, gebruikt wordt. Zie Huydecoper, op Melis Stoke, 2. D.

{==181==} {>>pagina-aanduiding<<}
blz. 236 en 237. Van hetzelve is nog overig gelofte. Loven en beloven wordt nog heden in Neder-Saksen zonder onderscheid gebruikt. In beide beteekenissen van bieden en beloven komt het van Low, Wall. Llaw, hand. Bieden en loven geschiedde toch oudtijds bij handslag; en in beloven is het zoo veel als met handslag toezeggen. Van denzelfden oorsprong is het Fransche allouer. Zoo is ook in het Gothisch weitsla de hand, en weita toestaan, toeslaan. Eene gelofte geloven, voor beloven, zie in de Liesveldsche Bijbels, 1. Sam. 1. Letter B.

[Geluw]

GELUW, van het Angels. geolewe, of wel van het Lat. gilvus, of helvus, waarvan ook sommigen het H.D. gelb, het Fransche jaune, eertijds jaulne geschreven, ons geel, afleiden, 'twelk anderen van het Bretonsche goel doen komen, op hoedanige wijze ook alhier geel wordt uitgesproken; ook wordt hier de geelzucht wel de geeluw genaamd. Zoo zeide men ook vaal en valuw; kaluw, voor kaal, vindt men bij van Maerlant, Spieg. Hist. 1, 6, 14, 9. Aan verscheidene woorden is daarentegen in lateren tijd de uitgang uw, uwe, toegevoegd, als aan nie, thans nieuw; zeen, thans zenuwe; peul, thans meest peluwe, peuluwe, enz.

[Gelijk]

GELIJK (Lat. dum), voor toen. Hij kwam juist te huis, gelijk ik aankwam; d.i. juist, toen ik aankwam. En zoo ook in andere spreekwijzen.

[Gelijk]

GELIJK (Lat. quasi) wordt hier veel gebruikt voor als het ware, op dezelfde wijze, als door Cats in Aspasia, begin van het 2, bedrijf:

{==182==} {>>pagina-aanduiding<<}


‘Sie vrij dit lantschap aen; het schijnt gelijk te treuren.’ 
en in de Huwelijcks-fuyck: 
 �Ik had gelijk een schrik van alle jonge mannen.’ 


[Gelijk]

GELIJK (Lat. subito), voor: dadelijk, terstond, plotselings, op een maal. Hij zal gelijk komen; d.i. aanstonds. Dat dit, in dezen zin, zeer oud zij, blijkt uit het Psouter van Lipsius, te vinden in zijne Epist. ad Belg. Cent. 3. Ep. 44, alwaar subito overgezet is galico. In denzelfden zin bezigen de Duitschers het woord gleich, 'twelk ik meen, niet van gleich, par, similis, maar van gäelich, gelich, subitus, te komen, waarvoor men thans in die taal jählich schrijft, 'twelk in dezelve praeceps beteekent; dit Lat. woord komt in enkele gevallen subitus nabij. In het oude Friesch is galike dea een schielijke dood. Gliek, voor dadelijk, is ook in Neder-Saksen algemeen. B.v. He wil gliek komen, voor: hij zal aanstonds komen.

[Gelijk]

GELIJK (Lat. omnino), voor geheel en al, ten eenen male. B.v. het is gelijk aan stukken; het is gelijk weg; hij is gelijk blind, d.i. geheel en al blind; enz. Zijn zoon neemt de zaken gelijk waar, d.i. geheel en al waar; - ik heb reeds drie afschriften vervaardigd; als ik er nog een gereed heb, is alles gelijk af. Of ook wel voor in eens, in welken zin misschien ook moet verstaan worden te zamen, in eene aanhaling in Huydecopers Proeve, blz. 517, uit de materie der sonden: ‘dese Canonic sach, dat haestelic een wint quam en weide te samen wt alle die lampen in der kirken.’


{==183==} {>>pagina-aanduiding<<}

[Gelijk als]

GELIJK ALS. In plaats van b.v. eenvoudig te zeggen: ‘ik moest dat gisteren doen; - ik zoude van daag wederkomen;’ - zegt men hier zeer veel: ‘ik moest dat gelijk als gisteren doen; - ik zoude als van daag wederkomen.’ - Voornamelijk gebruikt men veel die spreekwijze, wanneer de daad geen plaats heeft gehad. Somtijds hoort men enkel als, of gelijk gebruiken. Zoo hoort men ook elk oogenblik gelijk als in honderden van spreekwijzen, als deze: ‘de lucht is gelijk als nevelachtig; - ‘ik ben gelijk als ziek;’ - ‘toen ik gelijk als tien trappen hoog geklommen was;’ enz. De twee eerste voorbeelden hebben wel wat overeenkomst met de uitdrukking, Handel. XVII. vs. 22: ‘Mannen van Athenen, ik bemerke, dat gij allesins gelijk als godtsdienstiger zijt.’

[Gemeen]

GEMEEN: vriendelijk, toegankelijk, spraakzaam, vooral jegens zijne minderen. Men houde het niet voor eene volksuitdrukking. In den Bijbel bij Vorsterman, 1528, en bij H. Petersen, 1541, leest men, II. Machab. 9. Lett. D: ‘want ic betrouwe, dat hi seghelijcken doen sal, ende mijnen voornemen volghende, u ghemeijn sal zijn.’ Deze aanhaling heb ik getrokken uit de nagelatene aanteekeningen van den Heer van Engelen van Stryen.

[Gemeente]

GEMEENTE, voor gemeenschap. B.v. een huis in gemeente bezitten. Hebben zij dat huis nog in gemeente? voor in het gemeen?

[Gemeente]

GEMEENTE. Zie over de beteekenis van dit woord, voor de gemeene weide, mijne oud-Friesche spreekww.

{==184==} {>>pagina-aanduiding<<}
blz. 29, en Register, blz. 45. Men vindt zoodanige nog op sommige dorpen der Baronie met dien naam bestempeld. Dan, op de meesten is het slechts geoorloofd geiten en diergelijk klein vee te weiden. Op sommige dorpen heet ook alzoo de gemeene heide, van welke het ieder geoorloofd is turf te steken, als in Overijssel van de Marken. In Engeland noemt men ook Commons de nog onder de inwoners onverdeelde weilanden, in tegenoverstelling van de heaths, of gemeene heiden. Gemeente, voor gemeene weide, wordt in Neder-Saksen veel gezegd, en bij verbasterde uitspraak ook Meent; en zoo ook Meen-Mark voor de gemeene Mark. Meent is aldaar op sommige plaatsen niet alleen de gemeene weide, maar ook het regt, om daarvan gebruik te maken. In het Middeneeuwsch-Latijn wordt communia of ook wel communitas gebezigd voor heide, of voor weidegronden, aan eenen of meer toekomende of ten gebruike toegestaan. Zie Verhand. der Maatsch. van Vaderl. Letterk. te Leiden, 2. D. 2. St. blz. 61.

[Gemoet]

GEMOET, voor iets, 'twelk men moet, 'twelk men schuldig is, wordt hier nog, gelijk op sommige andere plaatsen, gebruikt in gilden-gemoet, d.i. de lasten, die tot het inkomen in een Gild vereischt worden. Daar het, gelijk een ieder ziet, van moeten, Lat. debere, schuldig zijn, komt, schijnt het minder wel oudtijds met eene D geschreven geweest te zijn, zoo in oude Handvesten hij van de Wall en anderen, als bij M. Stoke, onder anderen 3. B. vs. 502. Men zeide oudtijds ook moete, komende dit van het oud-Duitsche Mute, praemium, merces. Men hebbe het niet te ver-
{==185==} {>>pagina-aanduiding<<}
warren met moeite en moete. Moeite komt van Müde, in het Lat. labor, en van dezelfde beteekenis. Moete beteekent debitum en komt van Mute. Zoude dit Mute ook eenige opheldering kunnen geven aan hetgene Junius twijfelachtig zegt omtrent het Angels. mot, schattings-penning, in zijn Glossar. Goth. op mouta?

[Gemul]

GEMUL. Veel gemul met iets hebben, voor hetgeen men elders wel noemt getob. Het is eigenlijk beslommering; want gemul is hetzelfde als mul, molm.

[Genaauw]

GENAAUW, voor naauw, in het algemeen. - In het bijzonder wordt van iemand, die zuinig is, gezegd, dat hij genaauw is, waarvoor men ook wel naauw bezet, en elders naauw ziende, zegt. In Neder-Saksen is het woord genau in vollen gebruike, sunig daarentegen verouderd.

[Genecht]

GENECHT wordt in den Teuthonista overgezet terminus a jure datus, induciae, dilatio. Het woord komt voor in de Instructie op den stijl en manier van procederen in de schepensbanke te Breda. Vóór den Bredaschen Almanak van 1664 staat eene optelling of aanwijzing van de Genecht- en Recht-dagen der Stad en Lande van Breda. In vele oude stukken is het ghenachte; en zoo spelt het ook Wendelin. ad LL. Salic. p. 169. Bij Kiliaan is het ghenachte, ghenacht-dag, ghenechte, nachte, nechte. Hij zet het over constitutum, dies ad jus experiendum condictus et constitutus, dies fastus, dies judicialis, dies juridicus, dies utilis, dies sessionum, concilium nocturnum, en zegt ghenachte, ghenechte, nachte, nechte zoo veel als nacht te beteekenen, en

{==186==} {>>pagina-aanduiding<<}
aldus gezegd, omdat de oude Galliers en Batavieren den tijd, volgens het getuigenis van Julius Caesar, de Bell. Gall. IV. 6, en van Tacitus, de Mor. Germ. VI. 4, niet bij dagen, maar bij nachten rekenden. De Heer van de Wall, op de Privilegien van Dordrecht, blz. 792, legt genachten uit regtdagen, ‘omdat’ zegt zijn Ed. Achtb.: ‘onze voorvaders gewoon waren, vooral in regtszaaken, veel bij nagten te reekenen.’ Denzelfden oorsprong geeft Junius in zijn Etymologic. Anglican. en Mareschallus in Adnott. ad vers. Evangelior. Anglo-Sax. p. 534 et 535 aan het woord fortnight en sennight. Meer bepaaldelijk wordt in de gemelde Instructie onder het woord genecht een regtdag, van veertien tot veertien dagen gehouden wordende, of een ghenachte ten vierthien dagen, gelijk Kiliaan het noemt, verstaan. Van genachten tot genachten of van genechte tot genechte is dus, in den stijl van de regtbank, van veertien tot veertien dagen; waarvoor wij ook oudtijds veertiennacht hadden, zie van de Wall, Privil. van Dordrecht, blz. 143. Voor het stellen dezer regtdagen van veertien tot veertien dagen meent de Heer de Rhoer, in discept. Historica de temporis divisione et notis, quibus in diplomatibus et actis publicis usi olim sunt Batavi, deze reden te vinden, dat onze voorouders, volgens Tacitus de morib. Germ., hunne regtdagen op de volle en nieuwe maan hielden. Wegens de gewoonte onzer voorouders van bij nachten te rekenen verdient dezelfde aldaar gelezen te worden
§ 25, en Haltaus op Nacht. In het Wallisch zegt men nog wyth nos, acht nachten, en pemptec nos, vijftien nachten, 'twelk de Franschen noemen huit jours, quinze jours. Aan deze gewoonte

{==187==} {>>pagina-aanduiding<<}
onzer voorouders moet men waarschijnlijk ook toeschrijven het teekenen op den avond, b.v. op St. Pontiaans avond, op den avond voor beloken Paschen, enz. De verkoopbrief van de huizen, rondom den Burg van Leiden, was geteekend door Dirk van Wassenaer, Burggraaf van Leiden, in 't jaer ons Heeren duysent dryhondert en 't sestigh op den dertienden avond, enz. d.i. drie koningen avond, den dertienden dag van kersmis afgerekend. Dertien dag is drie koningen dag; Maerl. Sp. Hist. 1. P. 6. B. 44. k. vs. 1, alwaar misschien voor een gelezen moet worden ten. De sporen van bij avonden te rekenen, vindt men nog in onze benamingen van drie koningen-avond, vasten-avond, St. Nicolaas-avond, oude jaars-avond, enz. Zelfs zegt men nog kersnacht, in navolging van het Duitsche Weinacht. Ik zwijg opzettelijk van nieuwe jaars-avond, omdat zulks verkeerdelijk gezegd is voor den laatsten dag of avond van het jaar. Het moet zijn jaars- of oude jaars-avond. Zoo vindt men in de nieuwe Chronycke van Brabant, bij J. Mollyns, fol. 14, kol. 2: ‘Ende ghinc te schepe op ten jaersnacht.’ Ik geloof niet, dat men bij onze oudste schrijvers zal vinden oude jaars-avond of nacht; maar wel jaars-, of jaars-avond, of nacht. Te dezer gelegenheid zij het mij nog geoorloofd in bedenking te geven, of de spreekwijze, hier en elders gebruikelijk, genacht zeggen, of wenschen, 'twelk men doorgaans voor eene verbastering van
goe nacht, goeden nacht, houdt, niet wezenlijk het woord genacht, door Kiliaan eenvoudig door nacht uitgelegd, zij. Dit weet ik ten minste zeker, dat ik bij eenen ouden schrijver, zonder mij dien te kunnen herinneren, het laatste

{==188==} {>>pagina-aanduiding<<}
genacht, voor het laatste vaarwel, gevonden heb. Deze gissing doorgaande, zou gerustige nacht, 'twelk men elkander dagelijks toewenscht, zeer wel geruste genacht kunnen zijn.

[Genen (de)]

GENEN (DE). Zie De.

[Geneven]

GENEVEN zijn hier volle neven, of een volle neef en nicht. Verdere neven, of oomzeggers, om met de Noord-Hollanders te spreken, worden niet aldus geheeten.

[Genichten]

GENICHTEN zeggen hier de landlieden, even als gezusters en gebroeders. Zie getweeën en getweelingen.

[Genoeg]

GENOEG, voor zeer wel. B.v. wanneer men iemand vraagt: begrijpt gij mij wel? ontvangt men doorgaans ten antwoord: genoeg, d.i. heel goed, even eens als of men in het Latijn zeide abunde, plus satis; want satis zoude minder uitdrukken, dan dit genoeg. Ook in den zin van gemakkelijk; b.v. ik kan dat genoeg doen, d.i. ligt doen. Het schijnt in de eerste dezer beteekenissen zeer oud te zijn. Althans in het Psouter van Lipsius is genuchte vertaald abundantia, waarbij Lipsius voegt: ab eo quod nos genoegh. Men gebruikt het hier ook dikwerf voor zeer veel. In dien zin moet men het, meen ik, opvatten in eene aanhaling uit de vertaling van Guicciardini, beschrijv. der Nederl., bij van Lelyveld, op Huydecopers Proeve, 3. D. blz. 43:
‘Ghelijk wij bij exempel sien in de Brabantsche Kempen daer d'inwoonder smids (vermits) dat d landt van natueren onvruchtbaer is, scherpelijck ende

{==189==} {>>pagina-aanduiding<<}
vroedelijck levende, ende ghenoeg arbeidende, seer langhlevich zijn.’

[Genog]

GENOG wordt hier dikwijls, even als te Dordrecht, en misschien ook elders, gezegd voor genoeg. Gelijk vele woorden der volkstaal verdedigbaar zijn, kan dit ook in het bijzonder van genog gezegd worden, zijnde genoeg in het A.S. genog, genoh, in het Goth. ganoh, in het Zweedsch nog.

[Genuegen]

GENUEGEN, en vergenuegen, voor genoegen en vergenoegen. Ik heb het ook in oude schriften en bescheiden gevonden.

[Geraad]

GERAAD wordt in de Baronie ten platten lande veel gebruikt in de beteekenis, welke het ook bij Kiliaan heeft, van promptus.

[Geraadzaam]

GERAADZAAM, voor raadzaam. Men kan hetzelve, naar mijn oordeel, even goed zeggen, als geraden en ongeraden.

[Geraakt]

GERAAKT heet niet alleen in den Bijbel-stijl, maar ook in de gemeene volkstaal te Breda, beroerd, lam. Niet, dan onder lieden van het eerste aanzien, of van elders ingekomen, hoort men aldaar het woord beroerte; oorspronkelijke Bredanaars en de mindere volksklassen gebruiken dat van geraaktheid, hetwelk ook Kiliaan heeft, maar niet beroerte, in dien zin. Elders heb ik ook geraecket, en geraeckenheit ontmoet. Het laatste staat in beteekenis omtrent gelijk met het Duitsche Schlagfluss.


{==190==} {>>pagina-aanduiding<<}

[Geraken]

GERAKEN wordt te Breda absolute gebruikt voor dat, wat men elders zegt, slaags geraken, op zijn slag geraken, wel slagen. B.v. die man zal nooit geraken, d.i. in eene andere zegswijze: door de wereld komen. In diergelijken zin zegt Huygens, Korenbloem. 2. D. blz. 63: ‘Daer vrijdde een rijcke geck, die nergens kon geraken.’ In denzelfden zin gebruikt men ook wel eens eenvoudig raken, even als men meestal voor dit, in welken anderen zin ook, hier geraken zegt, zijnde het voorvoegsel ge in deze streken nog zeer gebruikelijk in vele woorden, die het elders niet meer hebben. Bij Kiliaan is eene der beteekenissen van gheraecken die van provenire, succedere; en raeck is bij hem casus, eventus fortuitus; en bij den Heer van Hasselt, in deszelfs aanteekeningen op Kiliaan, wordt het door geluk uitgelegd.

[Geregtig]

GEREGTIG, voor opregt, in de spreekwijze het is de geregtige waarheid. Bij de Ouden komt gerechtig veeltijds in de beteekenis van opregt voor. Bij hen heeft gerechtig ook de beteekenis van regtvaardig.

[Gerei]

GEREI, zamengetrokken van gereid, of, door verwisseling van ai met ei, van geraid, geraad, voor gereedschap; daarvan het te Breda zoo algemeen gebruikelijke woord keuken-gerei (in 't Fransch: batterie de cuisine), van het werkwoord reiden, nog overig in bereiden. Het is hetzelfde als reeden, 'twelk nog in schepen-reeden, linnen-reeden, scheeps-reeder enz. in gebruik is, en waarvan het zelfstand. naamw. gereed, geraad, raad, bij Kiliaan overgezet supellex, utensilia. Van het laatste hebben wij nog overgehouden huis-
{==191==} {>>pagina-aanduiding<<}
raad, 'twelk in Neder-Saksen huus-geraad uitgesproken wordt; van gereed, gereedschap, het bijvoegl. naamw. gereed enz., waarmede het Neder-Saks. gereidschap bijna overeenkomt. In het Angels. is reidi, bij Wachter in Geräthe, overgezet instrumentum, apparatus. Of in den zin van ons gerei moete genomen worden het woord ghereijcamer, voorkomende in het Passionael, Winterstuck, van 1478, en aldaar beteekenende de Sacristij, of de kamer, waar de kerkelijke kleederen en sieraadjen bewaard worden, was mij langen tijd twijfelachtig, tot dat ik ook in Neder-Saksen, zelfs van eenen Protestantschen Kerkenbediende, de Sacristij noemen hoorde, de geerkamer, hetwelk niets anders, dan de verbasterde uitspraak van gerei-kamer is. Vergel. den Heer de Rooy, Mengelstukk. blz. 34, en de aanteekk. op de
oude Friesche Wetten, blz. 204. Bij Mylius, Archaeol. Teuto, op karwe, is het karwecamer, garwecamer, van karwe, induo. Zie echter Wachter, op gerben.

[Geruim]

GERUIM wordt hier veel op eene meer bijzondere wijze, dan elders, gebruikt, niet alleen als bijvoegel. naamw., b.v. hij is zeer geruim in het geven, maar ook als bijwoord, gelijk: het is geruim eene maand geleden.

[Gerustig]

GERUSTIG, voor gerust, of ook wel voor rustig.

[Geschaard]

GESCHAARD. Geschaard goed noemt men hier goed, dat aan stukken of niet gepaard is; van scharen, in de beteekenis van secare, incidere, of in die van radere. Zie Wachter in Scharren en Scharte. Bij Kiliaan

{==192==} {>>pagina-aanduiding<<}
is schaerde eene scherve; Angels. sceard; Eng. shard. In het Eng. heeft men ook het bijvoegl. naamw. shared.

[Gescheid]

GESCHEID. Het gescheid of het scheid noemen de landlieden hier de grensscheiding tusschen het eene en andere grondgebied. Gescheid heb ik meer dan eens in oude stukken en geschriften aldus gebruikt gevonden.

[Geschreven]

GESCHREVEN. Geen geschreven schrift kunnen lezen is een pleonasmus, omtrent dezulken gebruikelijk, die alleen gedrukte letters lezen kunnen. Dezelve is hier des te gemeener, naarmate de onkunde van te schrijven, hier en in Zuid-Braband meer, dan in de Noordelijke gewesten, plaats vindt.

[Geschrift]

GESCHRIFT wordt in Holland meer van het opstel, hier echter meer van het werktuiglijk schrift, gebezigd. Wiens geschrift is dat? zegt men hier voor datgene, wat men in Holland zoude uitdrukken door wiens schrift, of wiens hand is dat?

[Gespan]

GESPAN zegt men hier voor een span, wanneer van paarden gesproken wordt, latende de Hollanders in vele woorden het augmentum weg, waarin het hier nog gebezigd wordt. Dat gespan, behalve het hier nog gebruikelijke voor een span paarden, ook de beteekenis gehad hebbe van tuig, te Breda nog getuig, blijkt uit Phil. Numan, Strijt des Gemoets, fol. 15, a, alwaar gesproken wordt van coorden en gespan altemale van zijde gevlochten.


{==193==} {>>pagina-aanduiding<<}

[Gespan]

GESPAN zegt men hier veel voor hetgene men met een onduitsch woord kameraad noemt. Men vindt het ook in dien zin hij Kiliaan, die het vertaalt jugalis socius, socius laboris, compar. Bij Wachter is het socius, sodalis, jugalis. Of het Hongaarsche gespanschap, 'twelk in het Lat. comitatus is, hiertoe betrekking hebbe, durf ik niet beslissen. In het Hoogd. heeft men ook het woord Gespan voor kameraad, doch het is min of meer verouderd. Mogelijk hoort bij dit gespan ook te huis eedgespan, vloekgespan, zamenspannen.

[Gespraakzaam]

GESPRAAKZAAM, voor spraakzaam.

[Gestaan]

GESTAAN gebruikt men op verscheidene plaatsen der Baronie voor staande in de spreekwijze: een huis en erve, gestaan en gelegen. In Zuid-Braband is deze spreekwijze, hoe verkeerd ook, algemeen.

[Gestreden]

GESTREDEN. Op iets gestreden zijn beteekent hier zeer op iets gesteld zijn, en dus juist het tegengestelde van hetgeen, wat men elders heet een strijd op iets hebben. In het IJslandsch is strydur intensus, en in het Allemann. ein-stritter obstinatus.

[Gestreeld]

GESTREELD, voor slim, boos. Ik gis, dat het moet opgenomen worden in de beteekenis van doortrapt, doorslepen. Bij Kiliaan is streelen overgezet door pectere, pectinare, en streel wordt bij hem uitgelegd door roskam. Gestreeld zal dus hetzelfde zijn als hetgene, wat men hier in de volkstaal ook noemt gewikst, welk zie.


{==194==} {>>pagina-aanduiding<<}

[Geten]

GETEN, of ge-eten, voor gegeten. Men vindt het bij M. Stoke, 4. B.v. 1376: ‘Alst gheten was, en opgedaen;’ en bij Anna Byns, 1. B. 7. Referyn:

‘O beet der ongehoorsaemheit, elcks kracht beeft, 
Door d liden waarinne de menscelike dracht leeft, 
Dach en nacht sneef door dye vrucht van Adam geten.’ 


[Getimmerte]

GETIMMERTE, voor timmeraadje. Het is ook in Neder-Saksen algemeen in gebruik.

[Getuig]

GETUIG, voor instrumentum, in welken zin het ook bij Kiliaan voorkomt, die echter ook het elders meer gebruikelijke tuig heeft, in de beteekenis van materies, arma, instrumenta, ornamenta, armamenta, enz.

[Getuig]

GETUIG voor helgene, wat men elders eenvoudig tuig noemt, zoo van paarden als anderzins. Tuig is van het oude tijgen, tijen, trekken, even als het Hoogd. zeug van ziehen. In de Longobardische Wetten vindt men L.I. Tit. 25. § 33: ‘Si quis sogas furatus fuerit de bove junctorio, componat solidos sex;’ hetwelk aldaar duidelijk zogas, zeug, tuig, is. Hiervan beteekent in sommige Italiaansche streken het woord soga nog een toom of riem. Zie verder du Cange in soga.

[Getuig]

GETUIG is hier veel gebruikelijk voor slecht volk, geboefte. Tuig wordt daarvoor in Neder-Saksen gebezigd. In de beteekenis van toegerust krijgsvolk haalt de Heer van Hasselt, in zijne aanteekening op Kiliaan, het woord aan uit M. van Vaernewyck. Daar nu het oorlogsvolk al veel losbandig is, moet men zich niet

{==195==} {>>pagina-aanduiding<<}
verwonderen, dat het woord vervolgens in eenen kwaden zin gebruikt is. Zie over de afleiding van dit woord in zijne eigenlijke beteekenis, de Niéuwe Bijdragen, 1. D. blz. 457.

[Getweeën]

GETWEEËN, voor tweeën. Zij waren met hun getweeën. Zij zijn met hun getweeën broeders. Wij hebben reeds vroeger gelegenheid gehad aan te merken, dat het voorvoegsel ge eene zekere gemeen schap aanduidt. Doch in eenen anderen zin moet men opnemen getweede, in getweede broeders en zusters; d.i. broeders en zusters van halven hedde, van verschillende vaders of moeders; ongetweede in ongetwee de broeders en zusters, als zijnde van denzelfden vader en dezelfde moeder. Men hoort ook wel gedrieën, gevieren, gevijven, gezessen, doch zeldzamer dan getweeën.

[Getweelingen]

GETWEELINGEN, voor tweelingen; in de Glossae Francicae van Boxhorn chizüellün, Over den uitgang ling zie ten Kate, 2. D. blz. 84.

[Geus]

GEUS is een bekende schimpnaam, door de Roomschen den Hervormden gegeven wordende, welken dezen zich zoo min schamen, als Henrik van Brederode en Lodewyk van Nassau zich denzelven, hun, gelijk men wil, door Barlaymont gegeven, veelmeer tot eenen eernaam rekenden. Ondertusschen wordt hier dit woord wel eens door de Roomschen zonder erg gebruikt, eenvoudig om de Hervormden van de Roomsch-Katholijken te onderscheiden. Doch ook dan is de benaming ongegrond, dewijl de overleveraars van het smeekschrift aan Margaretha van Parma, bij welke

{==196==} {>>pagina-aanduiding<<}
gelegenheid hun die naam door Barlaymont gegeven werd, voor een groot gedeelte Roomsch-Katholijken waren. Niet te min moet men bekennen, dat het voor de Roomschen moeijelijk is eenen geschikten naam voor de Hervormden in onze dagen te vinden. Gereformeerden zoude tot minachting van hunne eigene Kerk strekken. Zoogenaamde Gereformeerden, gelijk zij in Frankrijk genoemd werden (prétendus Reformés) is te lang; en Protestanten te algemeen. Calvinisten, gelijk men hen in geheel Duitschland noemt, zoude niet naauwkeurig zijn, dewijl alleen de Waalsche of Fransche gemeenten van dit Land de leer van Calvin zijn toegedaan, en de Hervormden der Nederduitsche gemeenten nu eigenlijke Zwinglianen zijn. Wat den oorsprong van het woord betreft, zoo vinde ik bij Davies en uit denzelve bij Boxhorn in deszelfs Lexic. Britann. Lat. het woord Gwas overgezet servus, famulus; met bijvoeging, dat het oudtijds beteekende juvenis, adolescens, vir. Hieruit blijkt, dat dit woord, gelijk vele andere, van eene goede tot eene kwade beteekenis is afgedaald, hetwelk zoo verre gegaan is, dat gueux, geux, van hetzelve afkomstig, bij de Franschen en Walen, niet zelfs meer een dienaar, maar een gering mensch, een bedelaar heeft beginnen te beteekenen. Wachter doet dit Gwas komen van Ges, 'twelk mede in den oorspronkelijken zin vir fortis beteekende, vervolgens eenvoudig vir, en eindelijk famulus. Dit Ges acht hij, in de eerste beteekenis, afkomstig van gisen, posse, valere, quod, voegt hij daarbij, viris fortibus maxime
proprium. Dat gueux een Keltisch of oud-Duitsch woord moete zijn, erkent ook Caseneuve. Door Nicot

{==197==} {>>pagina-aanduiding<<}
wordt het van het Duitsche Geiler afgeleid; door Leibnitz van heischen. Barbazan doet het komen van het oud-Fransche Geuse, thans Gosier, ‘Un gueux,’ zegt hij: ‘nest autre chose qu'un homme qui n'a que sa gueule, son gosier (guttur) en récommandation; il ne travaille et ne demande que pour manger.’ Mogelijk komt het van het oud-Fransche Gelde, bij den Heer Roquefort: ‘Domestique, valet, compagnon; paysan armé d'une fronde; gens de guerre de la plus vile espèce, les goujats de l'armée, gens de pied.’ Men heeft van hetzelve, even als van Gilde, gemaakt geude, gheude, guede.

[Gevallen]

GEVALLEN, in denzelfden zin als het Lat. accidere, gebeuren.

[Gevallen]

GEVALLEN, voor uitgevallen; b.v. in plaats van te zeggen: hij valt wat lekker; hij valt daar niet vies van, gelijk men elders doet; zegt men hier: hij is wat lekker gevallen; hij is niet vies daarvan gevallen.

[Gevallen]

GEVALLEN. Mijne vrouw is heden gevallen van eene dochter, voor bevallen. Van vallen, voor geboren worden, zie de Nieuwe Bijdragen, 1. D. blz. 382 en 383.

[Gevangen-toren]

GEVANGEN-TOREN, voor gevangenen-toren, d.i. de toren der gevangenen; toren, op welken de misdadigers bewaard worden; even gelijk men elders gevangen-poort zegt. Op den toren brengen is hier gevangen zetten, zoo als elders op de poort brengen gezegd wordt; of boven brengen daar, waar de gevangenissen boven, naar beneden brengen daar, waar dezelve

{==198==} {>>pagina-aanduiding<<}
beneden het raadhuis of stadhuis zijn, achter af brengen daar, waar ze achter in hetzelve zijn.

[Gevaren]

GEVAREN, voor reisgezellen, meen ik, eene enkele reize gehoord te hebben. Het is het oude Geferti, nog in het Hoogd. Gefährte.

[Geven]

GEVEN. Zich geven, voor zich gedragen. Het is het Duitsche sich begeben.

[Gewaakzaam]

GEWAAKZAAM, voor het eenvoudige waakzaam.

[Gewarig]

GEWARIG, voor waakzaam; doch, even als gewahrsam in het Hoogd., niet van een' mensch; maar wel, b.v. van eenen hond. Men zeide het echter eertijds ook van eenen mensch.

[Geweld]

GEWELD. Bij wijze van uitroeping wordt hier gezegd het is geweld! waar de Duitscher zoude zeggen Es ist erstaunlich! Zoo zegt men ook elders wel magtig! want gewoud en geweld was oudtijds bij ons, even als Gewalt nog bij de Duitschers, eenvoudig magt, blijkens het klein Glossar. van Lipsius, alwaar dominabitur overgezet is waldan sal; gelijk ook geweldhebber in de staten-overzetting van den Bijbel nog voor magthebber genomen wordt. Men zegt ook hier, even als in Gelderland en op andere plaatsen, met geweld voor vehementer, even als men guallicho bij Ottfried vindt voor valde, vehementer, en de Duitschers in dien zin nog dagelijks zeggen gewaltig. Zie Mylius, bij Leibnitz, Collect. Etymol. Part. II. p. 86.


{==199==} {>>pagina-aanduiding<<}

[Geweldige]

GEWELDIGE vind ik bij Meyer, in deszelfs verouderde woorden, min naauwkeurig gezegd, dat beteekent den Provoost-Generaal van de Admiraliteit; want het beteekent hier en elders ook den geweldigen Provoost te lande. Oneigenlijk noemt men hier, en ook elders, het gebouw, 'twelk de geweldige Provoost bewoont, de geweldige of geweldiger, zoo veel als de woning des Geweldigen. Te Harlingen heet het gevangenhuis der Admiraliteit 's Lands gewaldige.

[Gewend]

GEWEND of gewenteld brood, voor hetgeen, wat men ook wel wentelteefjes noemt.

[Gewesten]

GEWESTEN. Ik heb hier wel gehoord buiten gewesten zijn, voor buiten kennis zijn, buiten westen zijn. Misschien is de spreekwijs wel oorspronkelijk zoodanig, als de hier gebruikelijke.

[Gewikst]

GEWIKST. Men zegt hier meer dan elders van iemand, die niet ligt te bedriegen is, dat hij gewikst is. Of het een door het volks-gebruik gevormd woord zij, dan of het eenige betrekking hebbe op het Angels, wicca, Neder-Saks. Wicker, ons wigchelaar, waarvan ook bij van der Schueren wickerij, ons wigchelarij, gelijk ook het Neder-Saksische werkw. wicken, durf ik niet bepalen. Dezelfde uitdrukking, gewikst zijn; een jonge gewikste kerel zijn, is in Neder-Saksen algemeen in gebruik, alwaar gewikst zoo veel als validus et formosus beteekent. Wiksen heeft in het Neder-Saks. zoo wel als wichsen in het Hoogd. de beteekenis van met was overstrijken, blinkend en schoon maken; ook afrossen, en in eenen zedelijken zin doorstrijken, doorhalen, vegen.

{==200==} {>>pagina-aanduiding<<}
Dan, ik hel meer tot mijn eerst geuite gevoelen over en meen, dat gewikst zoo veel zegt als gestreeld, welk zie. Of zoude gewikst misschien eene verbastering zijn van gewist? Ik heb in oude oorkonden bewist gevonden van iemand, die veel weet. Ik heb elders ook gewiekst in dezelfde beteekenis van gewikst hooren gebruiken. Zoude dit ook gewiekt, d.i. vlug, zijn?

[Gewoond]

GEWOOND, voor gewoon of gewend; misschien naar de Hoogd. buiging gewohnt. Dan het wordt in geheel Neder-Saksen insgelijks aldus uitgesproken, schoon de o in die taal dikwijls als onze hedendaagsche oe klinkt. Ook onder de verouderde woorden bij Meyer vind ik ghewoent, en dat gewoont ook oudtijds hebbe plaats gehad, zie Proeve van Oudheid- Taal- en Dichtkunde, 2. D. blz. 135.

[Geworden]

GEWORDEN, voor het enkele worden, niet alleen in doen geworden, doen toekomen; maar ook op a ndere wijzen, als: wat zal er van hem geworden? en diergelijke.

[Gezaam]

GEZAAM, voor gezamelijk, als een bijvoegl. naamw.; b.v. de gezame vrienden; de gezame erfgenamen.

[Gezeed]

GEZEED, voor gezegd. Hij heeft het gezeed; hij zeet, voor hij zegt. Het is even als gezeid eene bedorvene uitspraak. Men vindt gezeet niet zeldzaam in oude Vlaamsche en Brabandsche stukken.

[Gezelschap]

GEZELSCHAP noemen, hier en op de voornaamste dorpen van het Land van Breda, de lieden van burgerstand de huizen, waarin zij gewoonlijk des avonds

{==201==} {>>pagina-aanduiding<<}
te zamen komen, om wijn of bier te drinken, zich met het spel te verlustigen, de nieuwstijdingen te lezen, enz. Komt gij van avond op het gezelschap? beteekent dus in hunne taal niet, gelijk elders, in ons rondgaand gezelschap of kransje, maar in het huis onzer gewone zamenkomst.

[Gezelschap]

GEZELSCHAP. Wanneer men in Holland landlieden tegenkomt, is het aldaar, even als hier, zeer gemeen, wanneer men van nog een of twee personen verzeld is, zich te hooren begroeten: goeden dag alle beiden, of alle drie; is men door meer personen verzeld, hoort men aldaar: goeden dag allemaal of goeden dag zamen; hier is het: goeden dag met uw gezelschap.

[Gezigt]

GEZIGT. Iemand iets op deszelfs gezigt leenen is hier: zooveel vertrouwen in iemand op het bloot aanzien van denzelve stellen, dat men hem iets zonder pand of andere verzekering leent.

[Gezoden]

GEZODEN is hier veel gemeener, dan elders, voor gekookt. Het onderscheid van kochen en sieden kan men vinden bij Stosch, Gleichbedeutende Wörter, II. Theil, S. 195.

[Gezond]

GEZOND. Gezond werk. Bij lieden van den zoogenoemden burgerstand hoort men veel: is het nog gezond werk? voor: hoe vaart gij? zijt gij nog gezond? Zoo zegt men ook in Neder-Saksen: Et is swak werk met hem, voor: hij is zeer zwak of krank.

[Gezusters]

GEZUSTERS, in vele spreekwijzen, waar men elders

{==202==} {>>pagina-aanduiding<<}
eenvoudig zusters zegt. Men vindt het zeer veel bij de ouden.

[Gezwaai]

GEZWAAI, voor: omslag, toestel, nasleep. Daar was een heel gezwaai bij. Ook wel: wat had hij een gezwaai op zijn lijf! waarvoor men elders zoude zeggen: wind.

[Gezwaai]

GEZWAAI noemt men in de Stad en Baronie van Breda de ruimte en uitgestrektheid in de breedte der takken van eenen boom van het eene einde tot aan het andere, Elders heb ik het wel, even als van de uitgebreidheid van de wieken der vogels, vlugt hooren noemen. Bij Cats komt gewaai in deze beteekenis voor.

[Gezworens]

GEZWORENS worden, op de Dorpen in de Baronie, die leden der regering genoemd, welke wegens de gemeente zitting in dezelve hebben, waarom zij ook bij Kiliaan tribuni plebis heeten. Het gemeentebestuur bestaat op dezelve doorgaans uit Schout, Schepenen en Gezworens. In den Woordenschat van Meyer zijn Schepenen en Gezworens eensbeteekenende woorden. Het zegt zoo veel als: door eede verbondene, in welken zin gezworen ook in andere opzigten in de oude taal voorkomt.

[Giel]

GIEL, bij verkorting voor Gillis, 'twelk men in oude bescheiden ook wel Gielis gespeld vindt.

[Gier-tij]

GIER-TIJ zegt men hier, voor spring-tij, spring-vloed.


{==203==} {>>pagina-aanduiding<<}

[Giesteren]

GIESTEREN, voor gisteren.

[Gif]

GIF, voor geef. Men vindt het insgelijks veel bij de ouden, zie onder anderen Passionael, Winterstuck, fol. 84, d, der uitgave van 1489. In Neder-Saksen zegt men niet anders dan gif; de Engelschen zeggen nog to give; de Denen gifne; de Hoogd uitschers gib, geef; en in den derden persoon der aantoonende wijze er gibt, hoezeer de aanvoegende en onbepaalde wijs beiden de e hebben.

[Gild]

GILD, op sommige plaatsen, ten platten lande, voor geld. Bekend is het, dat men oudtijds ook ghild schreef. In het oud-Friesch heette het jild, en jold; in het oud-Fransch jild.

[Gilden]

GILDEN worden hier genaamd de broederschappen, elders ook onder den naam van schutterijen bekend. Zij hebben hunne doelen en trekken van tijd tot tijd plegtstatig op, om met hunne voet- of handbogen naar den prijs te schieten. Oudtijds bete ekende dit woord niet slechts een genootschap van handwerkers of kooplieden; maar in het gemeen allerlei genootschap, maatschappij, gemeenschap, gezelsc hap. In het Angels. is gegulda socius, en gildscip sodalitium. Zie wijders over den naamsoorsprong van het woord gilde de schrijvers, aangehaald door den Heer van de Wall, Privilegiën van Dordrecht, blz. 294. Elders worden de schutterijen met het aan gilde beantwoordende broederschap en confrerij benaamd; zie Bleiswyck, Beschrijv. v. Delft, blz. 563. Op sommige plaatsen worden deze gilden, hoezeer ook eene soort

{==204==} {>>pagina-aanduiding<<}
van schutterijen, niet te min nog van de schutterijen onderscheiden.

[Gink]

GINK, voor ging, en ginken, voor gingen. Bij Dan. Heinsius vindt men Lofs. van Bacchus, vs. 331:

‘Hem volgde Maron naer, en leschte zijne dorst, 
Dewijle dat hij ginck met soete nieuwe most.’ 

Bij denzelfde vindt men ook ganck voor gang en hinck voor hing.

[Glad]

GLAD, voor: geheel en al. Ik heb het glad vergeten, voor geheel en al vergeten,

[Gleiwerk]

GLEIWERK noemt men hier hetgeen, wat men elders aardenwerk noemt. Bij Kiliaan is het gleierswerk, 'twelk hij overzet vasa scintillaria, e scintillante, sive splendente terra; en gleie is bij hem terra figulina scintillans. Men ziet dus, dat hij het afleidt van gleisen, splendere. Ik zoude anders gemeend hebben, dat het kwam van het Duitsche gleis, of leis, een rad beteekenende, waarvan wagenleis, wagengleise, d.i. wagenspoor. Bekend is het, dat de pottebakkers op een rad de verschillende soorten van aardenwerk maken, Glei is te Hamburg glad, glibberig, glinsterend. Dan is het niet misschien eenvoudig eene verwisseling der K in G, alzoo dat het kleiwerk in plaats van gleiwerk moest zijn? Klei, kleigrond, beteekent toch alle vette aarde over 't algemeen, het zij dezelve al dan niet tot het maken van potten dienstig zij.

[Gloed-nieuw]

GLOED-NIEUW, voor nagel-nieuw, splinter-nieuw, zoo nieuw, dat de gloed er nog op ligt. Alle deze uitdrukkingen zijn in Neder-Saksen gebruikelijk.


{==205==} {>>pagina-aanduiding<<}

[Gloeijendig]

GLOEIJENDIG, voor gloeijend. Schoon zelfs door Vondel, in Hierusalem verwoest, 2. Bedr. 1. Toon. en op andere plaatsen gebruikt, keurt Huydecoper het af, Proeve, 1. deel, blz. 117, of 265 der tweede uitgave. In Neder-Saksen spreekt men het gloeinig uit, en ook hier hoort men het, hoewel zeldzamer, gloeijig uitspreken; dit schijnt de volks-uitspraak te zijn van gloedig, 'twelk van gloed is. Bij van Velthem en andere ouden vindt men vele bijvoegl. naamww. op ig uitgaande. In de zestiende eeuw was het zeer gemeen zoodanige bijwoorden op ig, in plaats van deelwoorden in de, te gebruiken; zie den Heer Hinlopen, op de 2. uitgave van Huydecopers Proeve door wijlen den Heer van Lelyveld, 3. D. blz. 313 en 314. In Friesland zegt men glandig; zie den Heer Wassenbergh, Bijdr. tot den Frieschen tongval, 1. St. blz. 35. Over het Neder-Saksische gloeiendig zie von Stade, Erläuter Biblischer Wörter, S. 275. Men vindt diergelijke staartuitgangen veel bij onze ouden, zoo heeft Phil. Numan, Strijt des Gemoets, blz. 5, 6, deuchtzamig, onvroedigh, 24. b. en elders vruchtbarig, onsachtig, enz. Dit zij eens vooral gezegd tot verdediging van diergelijke hier nog gebruikelijke woorden.

[Gloorje]

GLOORJE, voor een al te sterk gloeijen de kool in de vuurtest van eene stoof. In Neder-Saksen heet gloren sterk gloeijen, en gloor een sterk gloeijend kolenvuur. Dat het van gloren komt, behoeft geene aanwijzing. Men noemt zulk een sterk vonkelend kolenvuur wel eens, boertender wijze, eene gloria.

[God]

GOD. Niets is hier gemeener, dan bedelende of ook wel

{==206==} {>>pagina-aanduiding<<}
schamele armen iets te hooren vragen om Gods wil. Van ouds beteekende om Go gaan bedelen. Bredero, in den Meulenaar:
‘Ick sou liever om Go gaen, meuchtet loven, of gij wilt.’ Het is zoo veel, als om Gods wil gaan. Bij Kiliaan is om Gode bidden, om Gode gaen, om Gods wille bidden, mendicare, emendicare, per Dei numen et nomen sibi hominum misericordiam quaerere.

[God helpe u]

GOD HELPE U zegt men hier nog veel tegen de bedelaars, wanneer men dezelve, zonder hun iets te geven, wegzendt, in plaats van het elders gebruikelijke ga voorbij. Ten tijde van C. Huygens schijnt het in Holland ook in algemeen gebruik geweest te zijn. In de zedeprint van eenen Bedelaer, Koren bloem. blz. 22, vindt men dit slot:
‘Wat heeft de rijcke meer voor lange voor-sorghspijn? Niet veel. En evenwel God helpse, die het sijn.’ te weten, een bedelaar, dat voorafgaat.

[Goe]

GOE, voor goed. B.v. Het is goe weer. Een goe woord doen. Vondel, Hooft, Huygens en anderen hebben niet geschroomd het te gebruiken. Diergelijke afknottingen der D hebben hier zoo wel als in het oud-Friesch plaats. Ook vindt men zelfs bij jongeren, gewoon Nederlandsch schrijvende, veel gaâloos, voor gadeloos; goelijk voor goedelijk, schoon sommigen het laatste voor eene verbastering van gaelijk houden. Zie meer over dit goe in mijne oud-Friesche Spreekwoorden, blz. 178.

[Goed]

GOED wordt, op meer dan ééne bijzondere wijze, als

{==207==} {>>pagina-aanduiding<<}
een bijwoord gebruikt voor zeer wel, gemakkelijk, rijkelijk, sterk, hevig. Zoo zal men, b.v. eenen winkelier, die zijne waar voor den gebodenen prijs niet geven wil, toevoegen: ‘Gij kunt het daar goed voor doen.’ Zoo insgelijks: In den zomer kan men goed van Breda op eenen dag in het hartje van Holland komen, maar in den winter slecht. - Dat paard is goed twee honderd gulden waard. - Ik heb het hem goed gezegd; waarvoor men elders zoude zeggen: ik heb het hem ter deeg gezegd. Dagelijks hoort men in de wandeling op eene vraag antwoorden: ja, goed, voor: ja zeer wel, of ook voor: zeer wel. In den eersten zin herinner ik mij niet, het in Holland te hebben hooren gebruiken, dan in de spreekwijze er goed bij kunnen, voor er wel bij kunnen, bemiddeld zijn - Met het Bredasche gebruik van goed stemt het Neder-Saksische algemeen overeen.

[Goede week]

GOEDE WEEK, voor heilige week, doorgaans voor de week, die Paschen voorafgaat. In denzelfden zin zeide men eertijds goede tijd, voor: heilige tijd; Zie Huydecoper, op M. Stoke, III. 73, 360. En zoo zegt men nog goede vrijdag, bij de Hoogduitschers Char-Freytag, bij de Denen lange vrijdag genoemd, uit hoofde, dat de Lutherschen, op vele plaatsen gewoon zijnde op dien dag niet, dan tegen den avond, iets te nuttigen, die dag hun lang valt, om welke reden sommigen zelfs willen, dat de Lente van Lenkte of Lengte aldus genaamd is, dewijl de vasten in de Lente invalt. Dan om op de goede week terug te komen, dezelve mogt in zeker opzigt wel de kwade week genaamd worden, dewijl de vasten in dezelve het

{==208==} {>>pagina-aanduiding<<}
strengste moet gehouden worden; ten minste noemden de Ouden dezelve de pijnweek, gelijk een mijner overledene vrienden mij heeft doen opmerken, met aangeving der plaats van Maerlant, Spieg. Hist., 1. P. 7. b. 23. k. 43. vs.:

‘Dat was in de pine weke.’ 

en vs. 43:

‘En noch eist recht dat de kerstene 
In die weke dogen pine.’ 


[Gold, golden]

GOLD, GOLDEN, voor goud, gouden. Het was oudtijds reeds, door verwisseling van ou in ol, in gebruike. Zie onder anderen Alkemade en van der Schelling, Beschrijving van den Briel, 1. D. blz. 307. In Groningerland en in geheel Neder-Saksen zegt men nooit goud, maar altijd gold; zoo ook holt voor hout; wold voor woud, enz. De alleroudste en tevens de ruwste uitspraak hoort men nog wel aan de Oost-Friesche grenzen bezigen, would, hoult, gould, soult, in plaats van woud, hout, goud, zout, enz.

[Goor]

GOOR beteekent bij Kiliaan limus, lutum, coenum, als. mede palus, locus paludosus. Ook haalt hij, uit Becanus, aan de beteekenis van terra nova, quae certum habet sine cultura lucrum. Het woord heeft in de Baronie van Breda aan verscheidene streken den naam gegeven, onder anderen aan het Rietgoor onder Rozendaal, de Goor-straat onder Etten, het Krijtenbergs Gorreke, de Goorkens onder den Hout, enz.; welk woord goerkens ook voorkomt bij Matth. Analect., T.V. p. 209. Zie ook ten Kate, II. D. blz. 637. In het Angels. is gor, gore, het Lat. fimus, lutum,

{==209==} {>>pagina-aanduiding<<}
sanguis, tabum; en gyran, gyras, is in hetzelve paludes. In het Bretonsch en Wallisch is gôr pus, sanies; in het Zweedsch excrementum ventriculo retentum, van waar tot stercus, en van dit tot limus slechts een stap is. Zeer waarschijnlijk is het, dat van dit gôr het Wallische gorven en het Bretonsche gouer, goueren of gouea, alle een broekachtig land te kennen gevende, den oorsprong hebben.

[Grasburgers]

GRASBURGERS worden te Breda, even gelijk op sommige andere plaatsen, diegenen genaamd, die wel burgers waren, hetzij door koop, hetzij door geboorte, maar geene vaste woonplaats alhier hadden en zich slechts, als ware het te hooi en te gras, te dezer stede ophielden, in tegenstelling van hen, die hier, naar luid van stedelijke stukken, buikvast woonden, ook wel genaamd buikvaste ingezetenen.

[Grasduivels]

GRASDUIVELS. Aldus noemt men, in de herbergen ten platten lande in deze streken, op den rooster gebradene hoenders, in de stad, even als elders, à la crapaudine genaamd.

[Graven]

GRAVEN, voor begraven, wanneer van het ter aarde bestellen van eenen doode gesproken wordt, vooral onder de lagere volksklasse. In het Passionael komt het telkens voor, hetwelk bewijst, dat het oudtijds in die beteekenis gemeenzaam was.
Delven, in de beteekenis van begraven in het gemeen, heeft Bredero, in zijn Boertigh Liedt-Boeck, blz. 46, kol. 2, en voor dooden begraven in 't bijzonder vindt men het bij Kiliaan.


{==210==} {>>pagina-aanduiding<<}

[Grender]

GRENDER, voor grommer. Het zoude eigenlijk greender moeten zijn, van grenen, even als ziender voor ziener, van zien. Voor dit grenen zegt men thans meest grijnen, welk zie bij den Heer Weiland. De Engelschen hebben to grinde, to grinde the teeth together, knarsetanden.

[Greppel]

GREPPEL, voor greppe of grippe. Grope is bij Kiliaan fovea, zeer gelijk aan het Hoogd. Grube. In sommige oorden van Neder-Saksen zegt men Grüppel.

[Griend]

GRIEND wordt hier ook gebruikt voor de teenen of takken van het geboomte, op eene griend wassende. Er is eene schuit met griend aangekomen. - Hij heeft heden griend opgedaan.

[Griepen]

GRIEPEN, voor hetgeen men elders wel heet kapen, op eene onregtmatige of listige wijze naar zich nemen. In eenen goeden zin heb ik dit woord nooit hooren gebruiken. Het is gevormd van het Angels. gripan, waarvan het Fransche griper, gripper, ook niet, dan in eenen kwaden zin gebezigd wordt; Moeso-Gothisch greipan, waarvan het Hoogd. greiffen; Neder-Saks. gripen; Eng. to gripe, ons grijpen, even als het Engelsch uitgesproken.

[Grind]

GRIND, voor griend. Menso Alting, op grinnes, leidt het woord af van het Friesche grin, groen; of van grind, grond, hetwelk voor de Bredasche uitspraak zoude pleiten; hij zegt het te beteekenen de groen loof beginnende te schieten opslijkingen der rivieren.


{==211==} {>>pagina-aanduiding<<}

[Groese]

GROESE. Groesen noemt men hier de aanwassen, op eene rivier of ander water gewonnen. Bij Kiliaan vind ik groese, d.i. groeisel, in welken zin hij het overzet augmentum, incrementum. In het Neder-Saksisch heet zoodanig buiten's dijks gelegen land onder anderen grode, grôde, gräde. Mogelijk heeft de Groede, een dorp in 't land van Cadzand, daarvan den naam. Men noemt ook hier wel groes klaver of ander groen, 'twelk op de bouwlanden gezaaid wordt. Groese wordt ook in Neder-Saksen de sap, uit alle soorten van groente geperst, genoemd. Men heet hier ook wel aldus den driesch, rondom eene hofstede. Zie dat woord. Van groes of groese heeft waarschijnlijk het dorp Groesbeek aan de Kleefsche grenzen zijnen naam bekomen.

[Grof tarwen-brood]

GROF TARWEN-BROOD noemt men hier die soort van brood, welke men elders eenvoudig tarwen-brood noemt, in tegenstelling van witte-brood, Franschbrood, lucht-brood, welke alle evenwel ook van tarwe gebakken worden. Te regt voegt men er hier dus grof bij.

[Grondchijnsen]

GRONDCHIJNSEN, ook heerlijke chijnsen genaamd, zijn zoodanige chijnsen, welke aan den Heer in agnitionen dominii betaald worden, en bij gebreke daarvan het goed aan den Heer doen vervallen.

[Groot]

GROOT, voor veel, in de spreekwijs: groot van iemand houden. Dezelve is reeds zeer oud. In de Liesveldsche Bijbels leest men Hand. V. lett. C: ‘maer dat volc hielt groot van haer.’


{==212==} {>>pagina-aanduiding<<}

[Grootbaan]

GROOTBAAN, voor de groote baan, de groote weg, (naar de wijze der Franschen le grand chemin), de heerweg, waarvoor men ook heirweg vindt, 'twelk in Neder-Saksen ten onregte Hel-weg uitgesproken wordt.

[Groote gat]

GROOTE GAT. In vorigen tijd, thans minder, hoorde ik hier te Breda de spreekwijze: in het groote gat blazen. Zoude men door het groote gat moeten verstaan de lucht? De geheele spreekwijze beteekent grootspreken, d.i. snoeven; welk werkwoord ook een geblaas aanduidt, of pogchen, 'twelk mij voorkomt het opblazen der wangen te beteekenen, het Latijnsche buccas inflare. De Ridder Westerbaen in zijn Ockenburg noemt het in het hooge gat blazen:
‘Een ijdle snorkerij, dat ikse noem in 't groot,
En blaes in 't hoogste gat den alderschelsten noot;’
Dit zoude mij echter eerder doen denken, dat de spreekwijze ontleend is van de toonkunst, en wel van een hoogen toon op een blaasinstrument.

[Grueten]

GRUETEN, voor groeten. Men ontmoet het veel bij de Ouden. Zie onder anderen het Passionael, Somerstuck, fol. 156, b, der uitgave van 1489; fol. 194, c; en Winterstuck, fol. 160, c.

[Gruis]

GRUIS. Gruizen-brood noemt men hier datgene, wat men anders noemt grof tarwen-brood, bij Kiliaan genoemd broodt met den gruyse, d.i. met de zemelen, en door hem vertaald panis furfuraceus, furfurosus, d.i. met de zemelen in hetzelve, zonder gezift te zijn. In het klein Lexic. van het Psouter, bij Lipsius, is Grusun purgamentum. Zoude het even als het Hol-
{==213==} {>>pagina-aanduiding<<}
landsche grutte; Hoogd. Grutze; Neder-Saks. Gôrtte; Fr. gruau, in sommige plaatsen van Frankrijk nog grüsse genaamd, van het oude grüsen komen, 'twelk Wachter vertaalt conterere, comminuere, waarvan ook gruis in de beteekenis van steengruis, en vergruizen? En zoude het woord gruit ook niet tot hetzelfde geslacht behooren? In het Angel-Saksisch is ten minste grut zoo wel far als condimentum cerevisiae, en mustum cerevisiae. Doch zie den oudheidkundigen van de Wall, Handv. van Dordrecht, 1. Afdeel. blz. 151 en 152. In het Glossaire de la langue Romane van den Heer Roquefort is grust overgezet espèce d'orge propre à faire la bière. Ook leidt dezelfde het oud Fr. gruel, 'twelk ééne beteekenis met gruau heeft, af van grutum.
Of gruizen-brood hetzelfde zij, wat men in sommige gewesten van Frankrijk miche grouée noemt, kan ik niet met zekerheid zeggen. Grut (de u uitge sproken als de Hollandsche oe), in de beteekenis van steengruis, of grof keizand, wordt in Neder-Saksen algemeen gehoord.

[Gruitgeld]

GRUITGELD. Dit werd, tot het jaar 1810, nog betaald bij de brouwers te Breda. Zie van hetzelve wijlen den Heer van de Wall, Privil. van Dordrecht, blz. 151 en volg. en den Heer Ackersdyk, in de Verhandelingen van de Maatsch. der Nederl. Letterkunde te Leiden, 3. D. 1. St. blz. 180. Lud. Smids, in zijne Schatkamer, zegt, dat het alleen betrof het dikke of zware bier, en dat het dunne bier van alle lasten vrij geweest is.

[Grut]

GRUT, in de beteekenis van gort, wordt hier doorgaans

{==214==} {>>pagina-aanduiding<<}
in het enkelvoud gebruikt, elders meest in het meervoud. De Heer Weiland heeft ook het enkelvoud.

[Gruwel]

GRUWEL. Gruwel-koek, eene soort van gebak, aldus genaamd naar het Bas-Bretonsche, oud-Fransche, en Eng. gruell. Junius in Etymolog. Anglic, zet gruell over polenta; zie denzelve op het woord.

[Grijnzen]

GRIJNZEN, voor schreijen, zoodat de tranen niet ten volle uitbarsten, of dat men moeite doe, om dezelve op te houden, waardoor eene zekere grijns in het gelaat ontstaat; dus ook eene grijns trekken, als doorgaans onder het schreijen geschiedt. De gemeene man en de buitenlieden zeggen meestal grijzen, hetwelk Kiliaan, zoo wel als grijnzen, in dezelfde beteekenis heeft. Grijnen wordt nog wel in dezelve gebruikt; zie den Hr. Weiland. Grienen beteekent in Neder-Saksen het Hoogd. weinen, lacrymari.

[Gued]

GUED, volgens het Hoogd. in sommige buigingen, voor goed. Dat dit minder eene verbasterde dan eene verouderde uitspraak is, blijkt uit de oude Friesche Wetten, 1. D. § 2, alwaar gevonden wordt: ‘hit ne se, dat hi swara wil, als hi saun jeer ald is, dat hy syn gued moge bigaan ende bistaen ende bireda.’ alsmede uit het VII. D. § 14 en 16, en VIII. D. § 3. Ten bewijze, dat dit niet enkel eene Friesche schrijfwijze is, wete men, dat zoodanig het Platduitsche woord is, 'twelk in den Teuthonista voorkomt, en dat ik gued menigwerf gevonden heb zoo bij den Heer van de Wall in de aanteekeningen op de Privileg. van Dordrecht, onder anderen blz. 188, als in verschei-
{==215==} {>>pagina-aanduiding<<}
dene aanhalingen uit oude Schrijvers. In het Frank-Theutsch is het guat. Als schrijfwijze van de 13. eeuw vindt men, in den Bredaschen Almanak van 1664, gut, guet, gude en ook gode, gelijk bloet, bloed, blut, bluet.

[Gusti of gusting]

GUSTI of GUSTING, voor smaak, voornamelijk in een zedelijken zin. B.v. het is niet van mijn gusti of gusting; d.i. niet van mijn smaak, ik heb daar geen lust in, ik heb daar geene genegenheid toe. Men hoort het ook zeer veel gousti en gousting uitspreken. Het schijnt herwaarts van Zuid-Braband overgewaaid.

[Gij]

GIJ wordt hier algemeen gezegd voor het als minder beschaafd geachte jij, 'twelk elders plaats heeft.

H.

[H]

H. Dat de H meer eene aanblazing, dan eene letter is, weet een ieder. Hiervan, dat dezelve op sommige plaatsen gebruikt wordt in woorden, in welke anderen dezelve uitlaten, en omgekeerd. Hierin onderscheiden zich de Zeeuwen van onzen overigen landaard. Zij zetten die voor verscheidene, zelfs de meeste lettergrepen, die met eenen klinker beginnen, en spreken ze niet uit in lettergrepen, in welke dezelve aan den aanvang geschreven wordt. De Bredanaars volgen hierin de Zeeuwen weinig minder, dan de

{==216==} {>>pagina-aanduiding<<}
tusschen beiden liggende Bergen-op-Zoomnaars, zoo in het weglaten, als in het bijvoegen der H, b.v. alf, eel, out, voor half, heel, hout; en daarentegen heten voor eten, haap voor aap, heer voor eer, en diergelijke. Zoo hoort men hier: naar d' aven, voor naar de haven; en zelfs zag ik in eenen brief, door eenen Bredanaar geschreven, han de aven, voor aan de haven. De bijvoeging is hier wel eenigzins minder gemeen, doch heeft in oneindige gevallen plaats, welke evenwel meest van de gewoonte der sprekers afhangen. Zoo ziet men hier door den goeden Burgerstand de A en H, op de wijze der Zeeuwen, verward. Meermalen heb ik hhlf voor half, khlf voor kalf, kwhrtier voor kwartier geschreven gevonden, en zelfs in plaats der bijgevoegde H de A; b.v. ael in stede van hel, voor el (ulna), Reitz, Belga Graeciss. pag. 129, zegt deze bijzonderheid omtrent de H den Brabanderen bijzonder eigen te zijn, en dat zij daarin door hunne taalverwanten, de Zeeuwen en de Goudenaars, gevolgd worden. Dat bij de Ouden in sommige woorden ook de H reeds werd bijgedaan of afgelaten, zie bij den Heer Clignet, op van Maerlant, 1. D. blz. 15 en 121; en zulks is mij zelven gebleken uit de Vlaamsche overzetting van Boëthius, geprendt te Ghend bij Arend de Keysere, 1485. Men vindt ook bij M. Stoke als voor hals, ad voor had, enz. Vergel. Huydecoper, op denzelve, 2. D. blz. 166. Ofschoon D.
Heinsius een Vlaming was, welke landaard even als de Zeeuwen veel de H voor een woord, met eenen klinker beginnende, zet, geloof ik echter, dat hij slechts, om eenen hiatus te vermijden, in zijne Nederd. Poëmata, blz. 20, geschreven heeft:

{==217==} {>>pagina-aanduiding<<}

‘Die eenmaal derven moet zijns allerliefste schoot,
Stelt onder zijn geluck de huyre van de doot.’
De Romeinen zelfs voegden dikwijls de H voor aan een woord, ter versterking van den toon. Zoo vindt men b.v. hac voor ac; helegans voor elegans; Hillyricum voor Illyricum, enz. Ten tijde van Catullus werd het echter als iets bespottelijks beschouwd. Zie deszelfs Carmen 84. Eene meerdere bijzonderheid heeft hier plaats, te weten dat men dikwijls eene syllabe in het midden van een woord, met eenen klinker beginnende, hoort aanblazen, b.v. ongehacht voor ongeacht.

[Haaf-bezetting]

HAAF-BEZETTING is eene bezetting op haaffelijke, dat is, op tilbare goederen.

[Haafdalig]

HAAFDALIG. Haafdalige goederen zijn te Breda en in de Baronie zoodanige goederen, die, volgens de oude Costumen, tusschen de Echtgenooten in gemeenschap kwamen, als eene bijzondere huwelijks-voorwaarde daaromtrent het landregt niet krachteloos stelde, en welke na den dood der Echtelingen ook door de naastbestaanden ter wederzijde werden genoten. Beide gedeelten van het woord laten eene tweeledige uitlegging toe. Haaf kan hier, volgens van Vliet, op het recht van Successie in de Stad en Baronie van Breda, genomen worden voor half, naar het voorbeeld der Engelschen, die de L in half niet uitspreken; doch het kan ook genomen worden voor haaf, have, bezitting, van het oude werkw. haven, hebben. De laatste uitlegging komt mij de natuurlijkste voor; en dan zullen haafdalige goederen diegene zijn, welke,

{==218==} {>>pagina-aanduiding<<}
hoezeer vaste goederen zijnde, op dezelfde wijze dalig zijn, als of ze haaffelijke, d.i. roerende goederen waren. Maar wat is dalig? Oppervlakkig beschouwd, zoude men het voor dalende houden; dan het is, buiten twijfel, zoo veel als deelig. In het Eng. is een deel deal; in het Angels. doel, dal; en haefdeeligh zegt ook van Vliet in het aangehaalde werk.

[Haaflijke of haaffelijke goederen]

HAAFLIJKE of HAAFFELIJKE GOEDEREN, bij Kiliaan genoemd havelicke goeden, voor tilbare goederen, tegen vaste goederen overgesteld. Zeer zeker komt have, waaronder zoo oudtijds, (zie de oude Friesche Wetten, 4. D. § 1.) als nog tegenwoordig losse goederen verstaan worden, van het verouderde haven, hebben; gelijk blijkt uit het oud-Fransche haver, en uit avoir en hebben, welke ten Kate van eenen en denzelfden wortel afleidt, zijnde de verwisseling der B en V in alle talen zeer gemeen. Bij Lipsius vinde ik, in meergemeld Psouter, het woord hevode vertaald door possessio. Aldaar wordt ook afe overgezet door pecudes, omdat oudtijds de rijkdom meest in vee bestond, vanwaar ook het Lat. pecunia en het Angels. fya, 'twelk en vee en geld beteekent, even als de daaraan beantwoordende Gothische en andere Noordsche woorden. De Denen zeggen fie voor vee, en liggende fie voor geld. Bij Lipsius vindt men, ter gemelde plaatse, voor levende have, gelijk men thans van vee zegt, quicaave, van quick, levendig, en have, in tegenoverstelling van hetgeen, wat bij Kiliaan genoemd wordt vaarbare, of in 't Neder-Saksisch drivende have, alsmede reede-haeve, 'twelk ook voorkomt bij Matthaeus, analeot. II. p. 353 en 625;

{==219==} {>>pagina-aanduiding<<}
zoo ook reede guets, II. p. 404. In de oude taal zeide men ook tilhave en vaarlijke; ook replijke in tegenoverstelling van onreplijke goederen. Onder de beteekenissen van reppen komt bij Kiliaan ook die van movere voor. Hij zegt het Friesch te zijn. Zie wijders over de haaffelijke goederen, van Vliet, op het recht van Successie in de Stad en Baronie van Breda, art. 6. Tegenover haaffelijke goederen staan onhaaffelijke, d.i. onroerende goederen, welk woord echter minder in gebruik is.
Dat het woord Habe ook wel van onroerende goederen gebruikt werd, zie bij Walchius, Glossar. ad Constitutionem Carolin., op het woord.

[Haag]

HAAG, voor hegge, is hier zeer gemeen. B.v. eene doornen haag. In Neder-Saksen zegt men Hagen. Wilde ik over de verschillende oudere en nieuwere beteekenissen van dit woord uitwijden, zoo zoude deze aanteekening tot eene verhandeling aangroeijen. Zie een aantal derzelve bij Wachter.

[Haakbussche]

HAAKBUSSCHE. Men ziet hier, onder de wapenen der Gilden of andere Schutterijen, nog deze soort van geweer. In het Dictionn. Etymol. van Ménage wordt dit woord afgeleid van het Duitsche Hake en Büchse, en het geweer beschreven als eene arquebuse à croc, un double mousquet, dan ik zoude hake in dien zin niet nemen. Nog in onzen tijd zijn de haken en dubbelhaken, oudtijds ook dubbelde bussen genaamd, eene soort van kleine kanonnen. Dezelve worden, zoo wel als de hiervoor gemelde musketten, onder den naam van haakbussen begrepen. Hake, zegt Boxhorn, in Graeci,

{==220==} {>>pagina-aanduiding<<}
Romani, Germanique sermonis Συμφων[...]α te zijn machina, qua mittuntur jacula. Bleiswyck, Beschrijv. van Delft, blz. 562, zegt: ‘de Haeccen waren seer sware en meer als dubbelde mousquetten, die men in de schietgaten van de wal-muren vasthaeckte, om de wederom-steuyt te breeken, zijnde hedendaegs door 't vermenigvuldigen van 't canon wat in ongebruyck geraekt.’ De naam van Haaks- en Heel-haaks Doelen is naar deze haken in latere tijden gevormd, even als die van Colveniers of Cloveniers naar de Coluvren, eene soort van slangstukken. In vorige tijden hadden deze Doelen den naam naar den voetboog, handboog enz. Om die reden worden de Kolveniers te Breda de nieuwe schutten genaamd, en die van den voetboog, in vergelijking van die van den handboog, de oude schutten.
Voorts worden de Haakbusschen ook wel Haakbussen geschreven gevonden, hetwelk Matthaeus, in Analect. Part. I. pag. 311 et 312 zegt, ik weet niet op welken grond, op hetzelfde neder te komen.

[Haam]

HAAM noemt men hier het juk, 'twelk op de voorschoften der paarden of ossen gelegd wordt, om dezelve des te gemakkelijker te doen trekken, hetwelk in deze zandige streken zeer noodzakelijk is. Even als de zaak, is de naam minder gemeen in andere gewesten van ons Vaderland. Mij staat voor, dat men hier geene huur-koets zag, of de paarden waren met hamen belegd; terwijl thans veelal daarvoor borstriemen gebruikt worden. In het Eng. is het hame, welk zie bij Junius, alwaar Lee het komen doet van het Angels. ham, hama, en dit van het IJsl. hamur.


{==221==} {>>pagina-aanduiding<<}

[Haansberg]

HAANSBERG. Even als de Donk, de Hill enz. heeten sommige plaatsen der Dorpen in de Baronie van Breda de Haansberg, welke naam waarschijnlijk aan die hoogten gegeven is, op welke de staak werd opgerigt, aan welken eertijds, op de boeren-kermissen en bij soortgelijke vermakelijkheden, de haan geknuppeld werd. Ook in de Meijerij van 's Hertogenbosch vindt men plaatsen, aldus geheeten.

[Haar]

HAAR. Niet alleen voeren eenige plaatsen in het Bentheimsche en Drenthsche dezen uitgang in hare namen, maar ook vindt men er in Overijssel, Gelderland en Noord-Braband verscheidene, die eenvoudig ter Haar, Haren, of de Haar heeten. Een tak van het riddermatig geslacht van Sloet heet hiervan Sloet van de Hare; en Cannegieter, in Praef. ad Harii Tristia, p. 2, zegt, dat het niet minder oud-adelijk geslacht Haersolte door hem gespeld gevonden is Haresholt, zooveel als Hares-bosch. Volgens denzelve is Haar, Hare, een Duitsch woord, eene drooge, dorre plaats aanduidende. Dit wordt bevestigd daardoor, dat Haar of Haere in het Neder Saksisch eene hooge dorre streek beteekent, gelijk daarvan het voorgebergte van de Zuder- of Zuurlandsche gebergten ten zuiden der rivier de Lippe in Westphalen de Haer genoemd wordt, en in dezelfde taal Haere ook eene uitdroogende rijpheid, die het gewas bederft, is, en haeren zoo veel als de sappen verliezen, van hitte verbranden. Menso Alting, Not. Bataviae et Fris. Ant. p. 9, zegt Hare eene lange smalle strook lands, tusschen laagten zich verheffende, te zijn, en leidt, in Not. Germ. Infer. p. 80, van hetzelve den naam der Stad Haerlem af. Blz. 90 houdt

{==222==} {>>pagina-aanduiding<<}
hij het voor 't zelfde, als harde te zijn. Picardt, Antiqq. van Drenthe, blz. 126, zegt Haar een Hebreeuwsch woord van afkomst te zijn, doch bij ons ook in zwang zijnde, en eene hoogte, zonder nogtans een berg te zijn, beteekenende; dus een heuvel. Het verwondert mij, dat hij, die in de meeste namen van plaatsen tusschen de Noordzee, den IJssel, de Eems en de Lippe, sporen van Gothische woorden meent te vinden, hier niet gedacht hebbe om het Suio-Gothische Har, 'twelk Ihre omschrijft locus lapidosus, ubi solum glarea et silicibus constat, zeggende daarbij, dat het aan verscheidene plaatsen den naam gegeven heeft. Ieder kieze uit deze gevoelens dat, 'twelk hem het beste schijnt.

[Haar]

HAAR is een woord, 'twelk de karrelieden tot hunne paarden zeggen, om dezelve links te doen afgaan. Hetzelve beteekent niet zoo zeer hier, gelijk de schrijver der Reize door de Majorij van 's Hertogenbosch, blz. 52, beweert, als wel her, huc, daar hier het Lat. hic is, en alle beweging uitsluit. Dit her is nog overig in herwaarts. Bij Jac. van Maerlant, Spieg. Hist. 1. D. p. 253. vinde ik:

‘Gherne, sprac soe, en indien 
Ginc elc, om sinen bederve, sien 
Van comanscepen harentare;’ d.i. 

herwaarts en derwaarts; zie ook denzelfde 1. Part. 2. B. 19. cap. 19. vs.: haer en taer; welke spreekwijze haar en taar ook onder de verouderde woorden bij Meyer opgenomen is, hoezeer in de jongste uitgave verkeerdelijk haar en taal gelezen wordt. En bij Melis Stoke, 3. B.v. 224, 431 en 1058; 5. B.v. 629

{==223==} {>>pagina-aanduiding<<}
en 1000; en 7. B.v. 1:

‘Die Grave voer hare en dare, 
Te Haerlem ende tot Alcmare, 
Te Leyden,’ enz. 

Zie Huydecoper, op denzelve, 1, 286 en 642; zoo ook haar engens, 3. B. vs. 1058. Dat haar beteekent her, blijkt uit het woord herkomen, 'twelk in de oude stukken haerkomen gelezen wordt. In de oude taal heb ik het werkw. verharen, voor weggaan, ontmoet. Ik herinner mij ook wel in Frankrijk het woord ari tegen de paarden te hebben hooren gebruiken. Ten tijde van Ménage gebruikte men het in Languedoc, om de dieren tot het sneller voortgaan aan te zetten. Hij zegt, dat de Italianen in dezelfde beteekenis het woord arri gebruiken.

[Haardnaaijers]

HAARDNAAIJERS noemt men in deze streken ten platten lande die kleermakers, die op dagloon aan de huizen der landlieden gaan werken.

[Haasch]

HAASCH, voor heesch. Sommigen beweren dat het eigenlijke woord haarsch is. Zoo meen ik ook wel gehoord te hebben van haar in de keel, voor ruigte. Ook verschilt ruig en harig niet zeer veel. Pilosus beteekent beide in het Latijn, ten zij men het wille afleiden van het verouderde haere, door Kiliaan overgezet urens pruina, urens frigore ventus, adurens frigus, matutinum gelu, torrens gelu, gelida aura summam cutem urens asperitate quadam; waarvan het werkw. haeren, bij denzelfde frigore aut calore nimio torrere vel urere; urendi auram spirare. Kiliaan heeft ook haersch, van 'twelk hij zegt, dat het 't Hollandsche

{==224==} {>>pagina-aanduiding<<}
woord is, en op hetzelve naar heesch verwijst, waar hij ook heersch heeft. Skinner, op het Eng. hoars, raucus, meent, dat zoowel het Eng. als het Nederlandsche heersch klanknabootsende woorden zijn. Junius schijnt niet afkeerig van het af te leiden van het Gr. ϰοϱύζϥ, pituita. Dezelfde zegt, dat het Nederlandsche woord is haersch, heersch, en met uitsmijting der R heesch. Dan hij zelf haalt ook het IJslandsche, en dus waarschijnlijk zeer oude, haas aan, waarvan mogelijk de Denen hun haess hebben, en de Zweden hun hes, waarvoor zij eertijds ook haes zeiden. In het Angels. was het ook has, hace, in het Frankische heis. Wachter meent nogtans de zuiverste spelling te zijn die, welke de R behoudt, en dat alles, bij letteromzetting, van het Lat. raucus komt; dan Ihre trekt dit zeer in twijfel. Reitz, Belga Graeciss. p. 229, leidt het af van ϰϵϱχώδϥς, raucus.

[Hagelslag]

HAGELSLAG noemt men hier de schade, door den hagel aan boekweit of ander koren toegebragt. Men vindt het in die beteekenis bij Kiliaan overgezet calamitas, grando comminuens calamos, sive culmos et segetes. Het schijnt uit het Hoogduitsch overgenomen, in welke taal Hagel en Hagelschlag dezelfde beteekenis heeft, zie Haltaus op die woorden. Bij het verpachten der tienden wordt doorgaans aan de pachters schadevergoeding beloofd in geval de boekweit door heirkracht, hagelslag, of diergelijke wordt beschadigd. Doch ik herinner mij voorbeelden, dat pachters den hagelslag ook toepasselijk hebben zoeken te maken op alle soortgelijke schaden, op eene buitengewone wijze toegebragt, b.v. door nachtvorst in het mid-
{==225==} {>>pagina-aanduiding<<}
den der maand Julij, welke de boekweit geheel en al vernield had; dan men heeft in diergelijke vorderingen waarschijnlijk meer de billijkheid, dan het strenge regt op het oog.

[Hai]

HAI, voor had, en haijen, voor hadden, hoort men hier veel onder den gemeenen man en in den boerenstand. Het is geene onnatuurlijke verwisseling. In vele woorden, welke eertijds met eene D geschreven werden, heeft dezelve, welluidendheidshalve, plaats gevonden. Ik noem uit dezelve slechts breiden, thans breijen; maden, thans maaijen; naden, thans naaijen; vleiden, thans vleijen; enz. Eene niet gemeene verwisseling heeft te dien opzigte plaats in het Nieuw Geusen Lietboeck, blz. 33, recto:
‘End bedelen brood om Goij,’ d.i. om Gode, om Gods wil.
In de Spelen van Sinne komt veel ha voor had voor, zie onder anderen blz. 603 der Antw. uitg. van 1562, Dit is naar de Brabandsche en Vlaamsche uitspraak, welke ook veel de T in dat en wat weglaat. In een oud Geldersch Onze Vader leest men Vaijer voor Vader, en heuijen voor huiden. Zie Orationis Dominicae versiones fere centum, Berolini, 1680, p. 49.

[Hair of pluim]

HAIR OF PLUIM. Men zegt hier veel: ik moet daarvan hair of pluimen hebben, voor datgene, wat men elders meer bezigt: ik moet daarvan haring of kuit hebben. Het eerste is van de jagers, het laatste van de visschers ontleend.

[Hak]

HAK noemen hier de landlieden eenen ronden houten

{==226==} {>>pagina-aanduiding<<}
stok met eene ijzeren punt, in den vorm van eenen hak of eene bijl, voorzien, welke punt in een oog aan de berrie der kar wordt gestoken, zoodat de steel op den grond rust ter verligting van het paard, terwijl de kar stil staat.

[Hak]

HAK wordt hier, gelijk in Friesland en in Neder-Sakssen, zeer gemeenzaam voor hiel gebruikt. Ook meen ik het in Holland niet zoo verouderd te zijn, als de Heer Wassenbergh denkt.

[Hakballen]

HAKBALLEN of, volgens de gemeene uitspraak, hakkeballen, noemt men hier die kleine balletjes gehakt vleesch, welke men veeltijds in soepen of bij andere geregten toegediend vindt.

[Halen]

HALEN. In den kersentijd roepen de vrouwlieden, die kersen te koop ronddragen: haal karsen, haal rijp.

[Halfdeelig]

HALFDEELIG. Halfdeelige goederen werden voor het invoeren des Wetboeks van Lodewyk Napoleon, in de Baronie van Breda, zoodanige goederen genaamd, welke, indien de gemeenschap van goederen bij huwelijksche voorwaarde niet was uitgesloten, in gemeenschap kwamen, en, staande huwelijk verkregen wordende, bij het scheuren van den bedde, voor de eene helft aan den langst levende bleven, en voor de andere helft aan de erfgenamen des eerstgestorvenen overgingen, wanneer het tegendeel bij uitersten wil niet bevolen was. Tegen over de halfdeelige goederen stonden de zijdhoudende, d.i. dezulke, welke zonder een beding ten tegendeele aan die zijde

{==227==} {>>pagina-aanduiding<<}
bleven, van welke dezelve gekomen waren. Op sommige plaatsen der Baronie waren de goederen halfdeelig, op sommige zijdhoudend, op andere wederom gedeeltelijk halfdeelig, gedeeltelijk zijdhoudend.

[Halfscheid]

HALFSCHEID hoort men hier somtijds voor de helft. Het komt van half en het Angels. sceat, oud-Friesch schet, waarde. In eene aanteekening van den Heer Lelyveld achter het 1. D. van Huydecoper's Proeve, blz. 497, wordt uit een oud Charter aangehaald vierscatte, d.i. viervoudig. Hetzelve komt dikwijls voor in oude stukken, onder anderen verscheidene keeren bij van Mieris, Groot Charterb. 1. D. blz. 517. Ik meen, dat hiertoe ook behoort het werkw. volscheiden, bij Kiliaan overgezet confici, perfici. Dat Halbscheid in het Hoogduitsch voor helft gebruikelijk is, is bekend.

[Halveling]

HALVELING, voor ten halve, ook wel in de beteekenis van bijna; b.v. ik zoude het wel halveling gelooven, d.i. bijkans gelooven. Het komt bij Kiliaan in beide de beteekenissen voor.

[Hamelen-vleesch]

HAMELEN-VLEESCH. Nooit hoort men, door echte Bredanaars, schapen-vleesch, maar altijd hamelenvleesch zeggen, hetzij dat het van een schaap, 't zij van een' ram, of van een' hamel zij; waarschijnlijk, omdat, schoon het schapen-vleesch hier over het algemeen zeer goed is, dat der hamelen voor het voortreffelijkste wordt gehouden. Oudtijds heette men het weerenvleesch; zie Kiliaan in weer, Hoogd. Widder. Hiervan bij Bredero in zijn Moortjen, 2. Bedr.:

{==228==} {>>pagina-aanduiding<<}


‘Ik heb moy kallef-vleys, runt-vleys, 
were-vleys, schape-vleys, hoort me kaer!’ 


[Hand]

HAND. Bij de hand zijn beteekent hier niet alleen, gelijk elders, digt bij zijn, tegenwoordig zijn, te huis, te spreken zijn, geen belet hebben; maar ook loos, doortrapt, wel afgerigt zijn op iets; en hiervan ook wel eens voor los van gedrag zijn; doch dit laatste alleen van slechte vrouwlieden, omdat dezulken doorgaans niet van de minst listigen zijn.

[Hand]

HAND noemt men, in deze streken, eenen paal, tot wegwijzer en aanduiding der afstanden dienende, omdat dezelve doorgaans met eene of meer handen voorzien is.

[Hand]

HAND. Te hand hebben. Men zegt hier niet alleen iets bij de hand nemen, voor eene kostwinning aanvaarden; maar ook dit of dat te hand hebben, te weten, als eene kostwinning.

[Hand]

HAND. Kwade hand. Bij de landlieden wordt hier gezegd de kwade hand (manus malefica vel venefica) op een kind of beest gelegd te zijn, wanneer hetzelve door de eene of andere, voornamelijk onbekende, ongesteldheid is aangetast.

[Hand]

HAND. Hand en mond. Te Breda en omstreeks bedingt doorgaans de verkooper, dat hij tot den verkoop en tot de overdragt niet zal verleenen, dan hand en mond, d.i. dat hij zal kunnen volstaan, met alleen den palmslag en het woord van toestemming in den koop te geven, op sommige plaatsen van ons land genaamd

{==229==} {>>pagina-aanduiding<<}
den palmslag en het goede woord geven. Het bedingen dezer voorwaarde wil zeggen, dat de verkooper vrij geld bespreekt, zonder voor eenige kosten, hoegenaamd, aansprakelijk te zijn. Op de bovengemelde wijze wordt doorgaans dit hand en mond uitgelegd; dan mij is wel eens ingevallen, of daardoor niet verstaan worde de vest of quasi traditio; deze toch geschiedt hier door het in de hand geven van eene ijzeren roede, even gelijk oudtijds ook met eenen stroohalm plagt te geschieden, waarvan zoodanige overdragt op sommige plaatsen gezegd werd te geschieden met mond en halm. Over het woord hand in het overdragen van den eigendom, zie Haltaus, op hetzelve, No. 4.

[Hand-dob]

HAND-DOB, voor hand-tol. Zie Dop.

[Handelijk]

HANDELIJK, voor met de hand. Zoo is handelijk beloven bij handgeving, of bij handtasting beloven.

[Handen]

HANDEN. Dit werkwoord heb ik hier meer dan eens hooren gebruiken in de beteekenis van gelegen komen; b.v. het handde mij gisteren niet bij u te komen, d.i. het kwam mij te onpas bij u te komen.

[Handgiften]

HANDGIFTEN, voor handgift geven. De kramers noemen handgift het eerste geld, 'twelk zij voor hunne waren in de hand krijgen. Het wordt ook handgeld genaamd, even als het eerste geld, 'twelk aangenomene krijgsknechten, bij hunne verbindtenis, tot aanmoediging bekomen, dien naam voert.


{==230==} {>>pagina-aanduiding<<}

[Handgrijpelijk]

HANDGRIJPELIJK, voor tastbaar, ook in den zedelijken zin; dit woord is mede in Neder-Saksen algemeen.

[Handpenning]

HANDPENNING, voor hetgeen men iemand op de hand geeft, of voor hetgeen men elders eenen gods-penning noemt, Lat. arrha, Fr. arrhe, ons oude arre, en arpenning. Van arrhes heeft het volk te Parijs erres, en van erres de regtsgeleerde praktijk erremens, ons arrementen, gemaakt. In het Wallisch is het ern, ernes, in het Bretonsch erres. Men noemt het ook handgeld, en hier en daar, gelijk in Neder-Saksen, wijnkoop, 'twelk bij den Teuthonista ook lyckoip is. In het Plat-Duitsch zegt men ook gades-geld, gaes-geld. In Bremen zijn gades-grooten, gaêsgroten, gods-grooten, het geld, dat men iemand, ter bevestiging van eene overeenkomst, op de hand geeft, en dat de aannemer doorgaans aan de armen uitreikt. Deze gewoonte heeft ook te Breda plaats, en in dezelve ligt waarschijnlijk de reden der benaming van Gods-penning.

[Handijdeling]

HANDIJDELING is de betaling, welke uit hoofde van eene bezetting op gereede penningen geschiedt door dengene, onder welken die berustende zijn, aan hem, wien dezelve bij vonnis van schepenen worden toegewezen. De afleiding of zamenstelling is klaar en duidelijk, als komende van het ijdelen of ledigen der handen. IJdelen voor ledigen, en ijdel voor ledig vindt men veel bij de Ouden. In het Passionael, Winterstuck van 1489, fol. 76, b, leest men: ‘So blief die stoel van dat keiserije ijdel.’ d.i. ledig.
Zie over de beteekenis van ijdelen in dien zin de Heeren Ypey en Ackersdyck, over verouderde woorden van den Staten-Bijbel, blz. 59 en 60.


{==231==} {>>pagina-aanduiding<<}

[Hang]

HANG, voor hengsel. Bij Kiliaan vindt men hange, hangsel.

[Hannen]

HANNEN, voor handen, hoort men hier ten platten lande zoo wel, als in het Markiezaat van Bergen-op-Zoom. Ook hanneken voor handje. Zoo zal men, b.v. tot een kind zeggen: geef mij een hanneken.

[Hard]

HARD. Hard hout, voor eiken hout. Hardhouten meubelen, voor eikenhouten meubelen, Hetzelfde heeft in Zuid-Braband plaats. Wanneer bij tegenoverstelling gesproken wordt, hoort men alle andere soorten van hout wel eens week of zacht hout noemen. In Neder-Saksen worden de volgende soorten van hout hard hout genoemd: eiken, haagbeuken, beuken, essen, ijpen en olmen. Alle andere heeten week hout, als: elzen, berken, wilgen, linden, enz.

[Hard]

HARD, voor zeer, sterk, (vehementer). Bij Otfried is het harto, bij M. Stoke, harde; zie 1. B.v. 1298; 2. B.v. 129 en 435; 3. B.v. 664; 5. B.v. 983 en 1001; en 8. B.v. 765. Het is dus in deze beteekenis zeer oud, gelijk ook blijkt uit het klein Glossar. bij J. Lipsius, Ep. 44. Cent. 3. ad Belg. alwaar hardo in denzelfden zin voorkomt en vertaald wordt door valde, nimis. Vergelijk Spiegels Hertspiegel, 3. B.v. 340. Het is hetzelfde als herde, over 'twelk zie de Bijdragen, II. D. blz. 588, en den Heer van de Wall, op de Privilegiën van Dordrecht, blz. 597, die daarvan overgebleven acht hard regenen, sneeuwen, waaijen, en diergelijke. Dan het wordt hier op eene voor de Hollanders thans veel zonderlingere wijze dagelijks

{==232==} {>>pagina-aanduiding<<}
gebruikt. Zoo zegt men, b.v. Ik kan het hard doen, voor: ik kan het naauwelijks doen; het valt mij ongemakkelijk dat te doen. In dezen zin is het een Germanismus.

[Harrik]

HARRIK, Herik of Herrik, is eene wilde olie-plant, een algemeen bekend onkruid, voornamelijk op den zandgrond, bijzonder bij de landlieden gehaat, omdat het zich zoo verschrikkelijk vermeerdert, en zijn zaad laat vallen, voordat de veldvruchten, als haver, boekweit, enz. rijp kunnen worden, In Neder-Saksen wordt het Herk, Herrik, en in Opper-Saksen Hederich genoemd. Bij Linnaeus is het, meen ik, Sinapi arvense; het heeft veel gelijkenis met het mosterd-zaad, ofschoon en het zaadkorreltje en de plant veel kleiner zijn. Het is verschillende van het heermoes, beter in het Plat-Duitsch Haarmoes genoemd, omdat het van haer komt. Dit is het Polytrichon commune. In beiden ligt de beteekenis van haar.

[Havenkant]

HAVENKANT. Men zegt hier veel naauwkeuriger, dat iemand aan den havenkant woont, dan elders, dat hij op de haven woont, voor hetwelk men hier zoude zeggen aan de haven. Kant in havenkant is zooveel als kaai, waarom ook hier kantwerkers voor het in Holland gebruikelijke kaaiwerkers gebezigd wordt.

[Hebben]

HEBBEN. Zich hebben, voor gesteld zijn, in den zin van het Lat. se habere. Zoo was het voorheen, doch is thans minder in gebruik, in plaats van hoe vaart gij? te vragen: hoe hebt gij u? Elders zoude men zeggen: hoe hebt gij het? Bij de Ouden treft men

{==233==} {>>pagina-aanduiding<<}
zich hebben veel aan voor zich houden, zich gedragen, zie onder anderen het Passionael, Winterstuck, van 1489, fol. 179, d, en fol. 183, a.

[Hebbig]

HEBBIG zegt hier de gemeene man wel eens voor hebzuchtig.

[Hed]

HED, voor den tweeden persoon enkelv. van den tegenwoordigen tijd in de aantoonende wijs van het werkw. hebben. Het onderscheidt zich, door de zachtere uitspraak, van het, 'twelk van den derden persoon gebruikt wordt. Doch dit beide heeft slechts in het spreken plaats. In het schrijven zoude het straattaal zijn. In het Neder-Saksisch wordt de tweede persoon enkelv. du hes, ook wel du hest; en de tweede persoon meerv. ji hebt; maar de derde persoon enkelv he heft uitgesproken, in stede van hij heeft.

[Hedde]

HEDDE, voor hebt gij?

[Hedder]

HEDDER, voor: hebt gij er? Bredero, in Jerolimo, 2. D.:

‘'t Sichtens dat ick ou sagh, Heliconinnekens blijt, 
Kreegh ick vermoeijen dagge Jupijns susters zijt. 
Devine Dochterkens! Herteken! hedder t'segen, 
Het geen ich admireer?’ 


[Heel]

HEEL zegt men hier van iemand, die een weinig trotsch of hoovaardig is. Het is eigenlijk achterhoudend, niet zeer spraakzaam, van heelen, verbergen. Het bijvoegelijk naamw. is in het Neder-Saksisch ook in gebruik. Et is mi nich heel is in hetzelve: het is mij niet verborgen, niet onbekend. In het Ditmarsche is hol

{==234==} {>>pagina-aanduiding<<}
van dezelfde beteekenis, die ik aan heel toeschrijve. Vergel. von Stade, Erlaüter. Biblischer Wôrter, p. 294, en het Brem. Nieder-Sächs. Wôrterb. op haal, en hol. Bij Wachter is hel ook occultum; en Behele wordt in het Brem. Nieder-Sächs. Wôrterb. uitgelegd door Zurückhaltung, Reservation. Over het oud-Duitsche helig, in de beteekenis van clandestinus, zie Walchii Glossar. ad Constit. Carol., op het woord. Wachter doet helig, heilig, van hetzelve komen, omdat God het verborgenste wezen is; zie denzelve op helen, alwaar hij dit gevoelen op eene geleerde wijze staaft. Heel wordt in de beteekenis van trotsch, hoovaardig, nog gevonden bij Dichters van het begin der zestiende eeuw.

[Heelegansch]

HEELEGANSCH, zeer algemeen voor geheel, en als bijvoegl. naamw. en als bijwoord. Het is niet dan eene zamentrekking van heel gansch, of liever van heel en gansch, 'twelk ook bij Kiliaan voorkomt. Van gelijken aard is het dagelijks ook elders gebruikelijke uitermate zeer, en het in den Staten-Bijbel dikwijls voorkomende gansch zeer. In Holland en andere gewesten wordt op dezelfde manier gezegd heelegaar, voor heel en gader, heel te gader.

[Heer]

HEER. Ons Heer beteekent hier, bij de Roomsch-Katholijken, den Zaligmaker, of ook wel het Hoog-Eerwaardige, 'twelk bij hen den Zaligmaker verbeeldt, even eens, gelijk het bij de Franschen le bon Dieu genoemd wordt. Dit gebruik is zeer oud.

[Heer]

HEER. Wanneer men de Roomschen in deze streken

{==235==} {>>pagina-aanduiding<<}
van de Heeren hoort spreken, moet men daardoor niet, gelijk elders, de Regters of Overheids-personen, maar dezelver Geestelijken verstaan. Dat het eene zeer oude gewoonte is hen aldus te noemen, kan men zien bij von Wicht, Ostfries. Landrecht, L. 2. c. 173, welk Heer ik echter met denzelve niet voor heilig opneem, maar alleen als een' eernaam, den Geestelijken bij uitnemendheid gegeven, even als Persona in het oud-Friesch; Personne in het oud-Fransch, en Parson nog in het Engelsch, een Priester, zoo veel als een persoon bij uitstek, is; en in het Wallisch Meiriones eene Priesteres, van maer, major. Ik zoude om die reden ook eerder voor Herr, Heer, opnemen den titel van Eern, Ehrn, die in het Bremensche eertijds zonder onderscheid aan alle Predikers gegeven werd, doch thans alleenlijk die der Landpredikers is, dan met anderen dien door Eerwaardig uit te leggen.
Het gebruik der Roomschen, om hunnen Geestelijken den eernaam van Heer te geven, kan welligt de oorzaak geweest zijn, dat de Protestanten hier te lande hunne Geestelijken ook Domine genoemd hebben, hetwelk in den beginne, volgens den aard der Latijnsche taal, slechts gebezigd werd, wanneer men hen aansprak en naderhand ook, wanneer van hen de rede was. Vreemd klinkt het, dat de Gelderschen een Predikant Domineer noemen, gelijk ik van meer, dan eenen, ook in den beschaafden stand, gehoord heb.

[Heer-oom]

HEER-OOM worden hier, gelijk op meer plaatsen van ons Vaderland, de Roomsche Geestelijken genaamd.

{==236==} {>>pagina-aanduiding<<}
Ik meen het een pleonasmus te zijn, gelijk aan dien, door welken men eenen Predikant wel eens Mijn Heer den Domine hoort noemen: want Oom schijnt verbasterd te zijn van Doom, het Fransche Dom, eene zamentrekking van Domnus voor Dominus, welke titel eerst den Paus alleen, naderhand den Bisschoppen en Abten, en eindelijk ook anderen Geestelijken, voornamelijk den Benedictijnen en den Karthuizers, gegeven is. Dat deze zamentrekking niets ongewoons is, of alleen den Monniken toe te schrijven, getuigt het Spaansche Don. En dat dezelve vrij oud is, blijkt uit den bijnaam van Julia Pia, de Gemalin van Keizer Severus, doorgaans Julia Domna genaamd; hoezeer naar de gedachten van anderen, die niet geheel en al van grond ontbloot schijnen, deze naam niet een titel, maar een eigennaam geweest is. Sommigen willen, dat die naam ontstaan is door dat in de middeleeuwen de Geestelijken, uit nederigheid, bij verkorting, den naam van Domnus aannamen, omdat die van Dominus aan God alleen toekomt, volgens het versje:
‘Coelestem dominum, terrestrem dicite domnum.’
Hiervan, dat in de Capitular. van Karel den Groote dezelve altijd Domnus genaamd wordt. Over deze geheele stoffe verdient nagelezen te worden een Italiaansche brief van Cancellieri, te Rome, 1808, bij Franc. Bourlié uitgekomen, onder den titel: Lettera di Francesco Cancellieri, al Sign. Abate Don Niccolo-Saverio Dormi, Protonotario Apostolico, Prefetto delle Cerimonie della Cattedrale di Pesaro, sopra l'origine delle parole dominus e domnus, e del titolo di don chi suol darsi ai Sacerdoti, ai Monaci, ed a molti Rego-
{==237==} {>>pagina-aanduiding<<}
lari. Vergelijk de aanteek. van Huydecoper op Stoke 1. B. vs. 598, en Ihre, Lexic. Suio-Gothic, op Kyrkoherde of Kyrkoherre, het Kerkheer van Kiliaan, en door hem overgezet Parochianus.
In de Middeleeuw werden de Geestelijken niet alleen geleerde Heeren, maar ook eenvoudig Heeren genaamd; zie von Wicht, Ostfries. Land-recht, L. 2. cap. 173, en het vorige artikel.

[Heerstraat]

HEERSTRAAT, voor den grooten algemeenen weg of straat. Men vindt ook heirstraat geschreven. Volgens het algemeen gevoelen beteekent het woord eene straat of eenen weg, langs welken een leger kan gevoerd worden. In het Hoogd is het Heerstrasse in het Zweedsch haerstrat, 'twelk Ihre overzet: via militaris, via publica, regia. In het Allemannisch was het heristraza; in het Angels, herestraet, 'twelk zekerlijk niet van hearra, dominus, maar van here, exercitus, afstamt. Ook vindt men bij Kiliaan en elders herstraete.

[Heerzaam]

HEERZAAM, voor heerschzuchtig.

[Heet]

HEET, voor heeft. In het Neder-Saks. heft. Men vindt heet ook in oude Brabandsche oorkonden.

[Heeten]

HEETEN, voor gebieden. Dan, door de hier zeer gemeenzame verwisseling der E en vooral der dubbelde EE in IE, spreekt men het meest uit hieten. Bij Kiliaan vindt men ook beide voor jubere, praecipere, dan het was reeds eeuwen voor hem zoo gebruikelijk. In het Gothisch is het in dien zin haitan, Matth. 27, 64. Zie Junius, in Glossar. Gothic., en ad Willeram. p.

{==238==} {>>pagina-aanduiding<<}
75, en Wachter, die dezelve voor nader, dan die van vocare, nuncupare, aan de oorspronkelijke beteekenis van heissen komende houdt, welke eenvoudig die van dicere, fari, loqui is, waarvan men vervolgens het woord gebruikt heeft voor gebieden, even als men van dicere in het Lat. gemaakt heeft dictare, d.i. voorschrijven, wat te doen, of te laten. Oudtijds was heeten voor gebieden, zelfs in den deftigen schrijfstijl gebruikelijk; van waar nog het zelfst. naamw. beheet, voor gebied, bij Kiliaan; en gheheet voor gebod; over welk woord zie Huydecoper, op Melis Stoke, 1, 370. Het werkw. heeten zie onder anderen bij denzelfden Stoke, 4. B.v. 1440. In Neder-Saksen is dit woord in denzelfden zin gebruikelijk, en wordt doorgaans haiten, heiten, uitgesproken.

[Heeten liegen]

HEETEN LIEGEN, voor loochenen. Hetzelve is reeds zeer oud; zie Huydecoper, op M. Stoke, 6. B.v. 511.

[Heften]

HEFTEN, voor hechten. Zie mijne Oud-Friesche Spreekwoorden, blz. 191.

[Heget]

HEGET, voor heeft het.

[Heidjes-volk]

HEIDJES-VOLK worden, hier en omstreeks, genaamd de bewoners van zeker heidje, tusschen Etten, Sprundel en de Hoeven, ook wel schertsenderwijze Klein Amsterdam geheeten wordende. Dezelve wonen in ellendige leemen hutten of onderaardsche holen, en leven meest van den roof en de bedelarij. Sommigen meenen, dat de zwervende benden bedelaars, bij de Franschen Egyptiens of Bohémiens, bij de

{==239==} {>>pagina-aanduiding<<}
Duitschers Zigeuner, bij de Italianen Zigari, bij de Spanjaarden Gitanos, bij de Portugezen Ciganos; bij de Engelschen Gypsies heetende, bij ons Heidenen genoemd zijn, omdat zij zich meest op de heiden onthielden. Anderen schrijven hun dien naam toe, omdat zij in den oorprong van Heidensche Godsdienst waren. Dan, bij Grotius, Histor. Gothor. Vandal. p. 593, wordt dit woord afgeleid van het oude Ida, Hida, 'twelk Beda uitlegt door familia. Dus zou Heidens zoo veel zijn als eene menigte, die slechts in huisgezinnen verdeeld, en niet tot een volk vereenigd, leeft.

[Heiknappers]

HEIKNAPPERS noemt men hier de hazen, omdat de meeste op de heide gevonden worden en de heide knappen, welk woord knappen men weet, dat in den gemeenzamen stijl veel voor eten gebruikt wordt; ten ware men knappen hier voor knabbelen wilde nemen, even als men in het Bremensche een heischaap eene geest-knabbe noemt. Het knabbelen is bijzonder den schapen, hazen en konijnen eigen. Schertsend noemen zich de inwoners dezer Baronie zelven ook wel eens heiknappers.

[Heilig]

HEILIG wordt hier, bevestigenderwijze, als een bijwoord gebruikt. Het is heilig waar. - Hij zal het heilig doen. - Ik moet heilig morgen vertrekken.

[Heilig-dag]

HEILIG-DAG. Aldus noemen hier de Roomschen hunne feestdagen. Kiliaan zet het over: dies festus, dies sacer. Ook de zondag schijnt oudtijds onder de heilige dagen geteld te zijn geweest. Bij Bredero, in zijne Klucht van de Koe leest men, het 2. Tooneel:

{==240==} {>>pagina-aanduiding<<}


‘O datje hier seundaghs waart, dan hebben wij sulcken hoveeringh, 
Het is hier nou niemedallen, in de week is hier geen neeringh, 
Maar alle heylige dagen gaet hier de veel met de fluit an boort.’ 


[Heiligdom]

HEILIGDOM noemen hier de Roomschen allerlei door bijgeloovigheid geheiligde of door Priesters gewijde zaken, als daar zijn overblijfsels van Heiligen, heilige aarde, heilig zout, enz. Die zoodanig iets in zijn huis heeft, rekent den duivel en alle andere kwade geesten uit hetzelve verbannen, en hetzelve voor alle ongeluk beveiligd. Oudtijds verstond men door dit woord, in dien zin, voornamelijk de overblijfsels der Heiligen. Zie Huydecoper, op M. Stoke, 1. B.v. 569. Bij Haltaus heeten deze heilige, helige, hilige, hillige. Dezelve werden zoodanig genaamd als heilige zaken bij uitnemendheid, op gelijke wijze, als zij bij Kero onder den naam van wihida voorkomen. In het nieuwere Duitsch heeten dezelve Heiligthum; in het oudere Heilthumb; zie Walchius, Glossar. ad Constit. Carolin. p. 337-339.

[Heim]

HEIM. Daar de namen van plaatsen in oude stukken, vooral wanneer dezelve in het Latijn geschreven zijn, deerlijk misvormd, of ten minste verschillend geschreven worden, zoude het mij niet verwonderen, dat Mertersheim of Mertersen, de oude naam van Prinsenhage, naar St. Maarten, den beschermheilig van hetzelve, Mertersheim of Mertershem, 'twelk hetzelfde is, genaamd geweest is. Dit heim gisse ik ook te schuilen in

{==241==} {>>pagina-aanduiding<<}
den naam Alphein, aan het dorp Alphen in de Baronie van Breda gegeven, in de twee giftbrieven, bij van Goor vermeld, blz. 398, en den uitersten wil van den H. Willebrord, Aartsbisschop van Utrecht, blz. 400. Zie over heim en hem mijne Naamsuitgangen. De Bast, Recherch. Hist. et Litter. sur la langue Celt., Gaul. et Tudesque, vol. 2, p. 16, meent, dat heim ook schuilt in de Waalsche namen Isenghien, Frelinghien, Arkinghien, Rassinghien, waarbij men misschien het Henegouwsche Enghien zoude kunnen voegen.

[Hei-paap]

HEI-PAAP noemen zich schertsende de Predikanten, die op geringe of aan den heikant gelegene dorpen der Baronie of der Meijerij staan.

[Heirbaan]

HEIRBAAN wordt in vele Plakkaten, de Baronie van Breda betreffende, gebruikt van de heer- of heirwegen, bij verbastering elders heerenwegen, en zelfs wel 's Heerenwegen, genoemd.

[Heirkracht]

HEIRKRACHT. Dit woord, in oude schriften veel gebruikt van eene minder of meerder aanzienlijke legermagt, wordt hier gebezigd, wanneer melding gemaakt wordt van de schade, door krijgsbenden, hetzij van vriend of vijand, aan koren als anderzins toegebragt. Bij het verpachten van tienden wordt doorgaans den pachteren vergoeding toegezegd voor de schade, door heirkracht aan het gewas toegebragt. Herecracht vindt men bij Melis Stoke, 3. B. vs. 1273, en op andere plaatsen meer. Kracht beteekent in dit woord geweld, in welke beteekenis het meermalen bij de Ouden voorkomt, onder anderen in het Passionael, Winterstuck, 2. Dr. fol. 57, a.


{==242==} {>>pagina-aanduiding<<}

[Hei-schadden]

HEI-SCHADDEN. Zie Schadden. Bij Kiliaan is hei-schadde overgezet cespes ericosus.

[Heit]

HEIT. Hij heit, voor hij heeft, heb ik hier eene enkele reize, niet door Duitschers, maar door oorspronkelijke Bredanaars hooren gebruiken. Kiliaan geeft heit als Vlaamsch op. Het is niet dan eene bedorvene uitspraak, even als het, voor heeft.

[Heiveld]

HEIVELD. Dit woord is in deze streken gebruikelijk van stukken heide, die geene gemeene heide zijn, maar aan eenen bijzonderen eigenaar toebehooren. Onder den naam van heide verstaat men de gemeene heide. Zoo maakten ook de Angel-Saksen onderscheid tusschen haeth en haethfelda. Het eerste beteekende bij hen het kruid zelf, het tweede een veld, met heide bezet. Daar zoodanige heivelden veelal tot het turfsteken gebruikt worden, zoo wordt onder dien naam dikwijls een turfveld verstaan.

[Hekel]

HEKEL. Men zegt hier: een hekel aan iets hebben. Ik denk zulks de hier veel plaats hebbende Zeeuwsche uitspraak te zijn van ekel, want het woord hekel heeft, dunkt mij, met deze spreekwijze niets gemeens. In het Hoogd. is eckel een walg; zie Wachter, in eckeln, hetwelk hij overzet aversari. Het spreekwoord zal dus van Duitschen oorsprong zijn en zeggen willen een walg aan iets hebben. Ik denk zulks te meer, daar ook Kiliaan eckel en ackel heeft, bij hem vertaald door nausea, waarbij hij op het woord walg verwijst. In het A.S. is aeglan, aeglian, molestum esse, dolere; eglath taedet. In Neder-Saksen is het bijvoegl.

{==243==} {>>pagina-aanduiding<<}
naamw. akelig even als het zelfst. naamw. akel in gebruik, b.v. eenen akel an etwat hevven. Het eerste alleen is in Nederland nog in gebruik. In het Neder-Saks. wordt het ook impersonaliter gebezigd, b.v. het akelt mij, voor: het walgt mij.

[Hekel]

HEKEL noemt men te Breda een puntig, getand houten staketsel, tusschen de buiten- en binnen-deuren der poort staande, om nedergelaten te kunnen worden, wanneer de vijand reeds de buitenste deuren overweldigd heeft, ten einde denzelve nog eenigen tijd tegen te houden. Bij Kiliaan vindt men hekel-werk, aldaar sepimentum, palatio, en hekelpaal, aldaar vallus, palus, en kam van de stads poorte vertaalt hij cataracta, cratis portarum instar pectinis dentata.

[Hel]

HEL, voor helder. Men vindt het woord ook bij Kiliaan in dien zin, alsmede bij Meyer in deszelfs verouderde woorden. Het woord heeft die beteekenis, zoo ten aanzien van het gehoor als van het gezigt, even als het Lat. clarus. Van hel, voor doorschijnend, zie wijlen den Heer Hinlopen, in de 2. uitgave van Huydecoper's Proeve, 3. D. blz. 232. Ook nog tegenwoordig zegt men in goed Hoogduitsch hell voor helder; ein helles Auge, een helder oog. Hell heeft in die taal ook de beteekenis van blank. Hel wordt in deze streken ook voor opgeklaard van begrip, van denkbeelden, gebruikt, doch, zonderling genoeg, meest onder de landlieden.

[Hel]

HEL, voor schel, een sterk geluid van zich gevende. Kiliaan: ‘hel, helligh, argenteus, sonorus, tinnulus. helle stemme, vox clara.’


{==244==} {>>pagina-aanduiding<<}

[Hel]

HEL heeft hier ook de beteekenis van vrolijk, opgeruimd, eene goede ligchaams- en geest-gesteldheid genietende. B.v. Hij is nog zeer hel voor zijne jaren.

[Hel]

HEL. De Hel, en de Helkant, worden in en omstreeks de Baronie van Breda sommige plaatsen genaamd, waarschijnlijk om derzelver lage, afhellende ligging. Het Neder-Saksische Helmer wordt in het Brem. Nieder-Sächs. Wôrterb. ook van hellen afgeleid, als zijnde eigenlijk een Helweg. Ook heet zekere streek, eene mijl van Bremen, de Helle, omdat het water van de hoogten ter wederzijde derwaarts zakt. Zoo heeft men bij de Willemstad en in het land van Voorn eene streek, de Hel genaamd.

[Helcht]

HELCHT. Door de van ouds zeer gemeene verwisseling der F in CH hoort men, naar de kanten van Bergen-op-Zoom, onder de boeren, hier en daar, voor helft, het woord helcht. Men gebruikt het meer in Zuid-Braband, dan in deze streken. Zie van hetzelve mijne oud-Friesche Spreekwoorden, blz. 190 en 191. Somwijlen hoort men ook zeggen helt; maar nooit elt, zonder de H voorop, waarvan ik mede aldaar gewaagde.

[Helm]

HELM noemt men hier het deksel der ketels in de branderijen. Het is eigenlijk een koperen deksel. In de Zuidelijke Nederlanden zegt men voor helm in deze beteekenis ook halm; dan dit is misschien slechts eene verbastering.

[Hem]

HEM, voor hemd, 'twelk men zelden van echte Bredanaars

{==245==} {>>pagina-aanduiding<<}
hoort, en nog minder in het meervoud hemden. Dat het geene verbasterde uitspraak is, blijkt daaruit, dat hem, voor hemd, als een verouderd woord bij Meyer voorkomt, en dus hier te lande in gebruik geweest is. Het komt zelfs nader aan het werkwoord, waarvan het schijnt afgeleid te zijn, te weten heimen, bedekken. Zie Wachter op Heim, Heimen en Hemd. Hiervan ook heim en beheimsel, bij Kiliaan in de beteekenis van sepes, omdat zoodanige omtuining ter beschutting dient, waarom men het ook wel eene bemanteling noemt. In geheel Braband zegt men hem; in geheel Neder-Saksen heim. In het Engelsch is hem eene schort of een gordel; in het Wallisch een zoom of boord. Huygens doet in zijn kluchtspel Trijn Cornelis, eenen Brabander zeggen:

‘We sullense, per Dios, heel in ons klauwe krayge, 
(Soo wel en kanset niet) en opper hem ontrayge.’ 

En eene Brabanderin:

‘'k Moet ick er hem enijt doen, en 't is nogh nat bekans.’ 


[Hem]

HEM, voor zich, vindt men in vele oude schrijvers en staatsstukken, zelfs in het vrouwelijk geslacht en in het meervoudig getal. Hetzelfde heeft nog hier plaats. Men hoort hier dikwijls: hij heeft hem slecht gedragen, voor zich slecht gedragen; maar ook: zij heeft hem slecht gedragen. - Hoe heeft zij hem, of hoe heeft z'hem, voor hoe heeft zij zich, hoe vaart zij, en diergelijke.

[Hemel]

HEMEL noemt men hier een van rondom ter zijde open tuinhuis, enkel voorzien van zuilen, waarop een verhemelte rust. Even als de natuurlijk geschapene hemel, wordt de met handen gemaakte hemel, die de

{==246==} {>>pagina-aanduiding<<}
menschen van boven bedekt, van heimen, hemmen, bedekken, afgeleid. Voorheen bestond, ten geheuge nog van de meeste Bredanaars, op het midden der terras van den Valkenberg een zoodanig open paviljoen, met eene bank van rondomme.

[Heng of geheng]

HENG of GEHENG, voor hengsel. Ik meen, dat het ook in dien zin in Neder-Saksen gebruikelijk is.

[Hengst]

HENGST heet men hier den witten zalm.

[Hertrekken]

HERTREKKEN. Zijn woord hertrekken, d.i. terugtrekken, voor hetgeen, wat men elders noemt intrekken, 'twelk echter ook hier in gebruik is.

[Het]

HET, voor heeft, doch niet dan in het spreken, even gelijk men in andere oorden van ons Vaderland ook wel heit zegt, 'twelk zelfs in oude schriften voorkomt; zie het onder anderen in de Romance van Gerard van Velzen, in van Lelyveld's 2. uitg. van Huydecoper's Proeve, 2. D. blz. 374. Dan in onzen tijd heit of het in het schrijven te bezigen zoude iemand uit het gemeenste volk verraden, hoezeer in het Brem. Nieder-Sächs. Wôrterb., 2 Th.S. 608, gezegd wordt, dat de Hollanders even als de Neder-Saksers in den 3. pers. het voor het Hoogd. hat zeggen. Te Amsterdam zegt men veel hebt.

[Heusch]

HEUSCH. Heusch pand is, in den stijl der Bredasche Regtbank, een vrijwillig zinnebeeldig pand, 'twelk een schuldenaar uit zijne in bezetting genomene goederen, op vermaan van den Roedrager, die de executie tot

{==247==} {>>pagina-aanduiding<<}
panding doet, aan denzelve overgeeft. In denzelfden zin ontmoet men ook in heussche gevangenisse bij Buchelius, ad Bekam, p. 51, die het beter overzet libera custodia, dan in captivitate jucundissima, gelijk Beka heeft.

[Heventijd]

HEVENTIJD is, in de oude taal, de tijd, gedurende welken de omslagen geheven werden, zegt van der Schelling, Priv. van den Briel, blz. 59, en van Mieris, Gr. Charterb., 4. D. blz. 737. Hieruit zoude men kunnen opmaken, dat zij het woord van heven of heffen afleiden. En inderdaad was heven, hevenen, schot zetten, omslag maken; zie Beschrijv. van den Briel, 2. D. blz. 59, 133, 205; Keuren van Voorn, van 1519, art. 6; van Zeeland, van 1496, c. 2. art. 19. Dan hevene beteekende ook eene zekere mate lands; zie van Mieris, 1. D. blz. 306 en 351, en 3. D. blz. 438. Doch, dit zij zoo het wille, hoe lang was een heventijd? Huydecoper, op Melis Stoke, 2. D. blz. 396 en 397, zegt het niet te weten, maar vermoedt, zulks den tijd van zeven jaren te zijn. De reeds zeer oude gewoonte van de landerijen voor zeven jaren te verhuren, omdat dezelve in Holland en Zeeland meest om de zeven jaar gebraakt worden, zoude kunnen schijnen deze gissing op te helderen. Ook wordt dezelve door de Costumen van Brabant bevestigd. Over heve, hevene en heventijd zie verders den Heer van de Wall, op de Handvesten van Dordrecht, blz. 709.

[Hiel]

HIEL, voor hield. Gelijk te Breda de D of T in den eersten of derden persoon enkelv. der werkwoorden

{==248==} {>>pagina-aanduiding<<}
veelal wordt afgeknot, zoo heeft dit in het bijzonder plaats met hiel. Daar men dit hiel echter nog in de zeventiende eeuw bij schrijvers gebruikt vindt, is het meer als verouderd, dan als tot de praattaal behoorende, te beschouwen.

[Hierlandsch]

HIERLANDSCH, voor inlandsch, of het Duitsche hiesig. Men gebruikt het hier meest van eetwaren; en zoo vindt men ook hierlandsch koren in de Nieuwe Chronycke van Brabant, bij J. Mollyns, Thantwerpen, van 1565, fol. 369, kol. 2.

[Hil]

HIL. In de Baronie van Breda noemt men de hoogten, op de akkers gevonden wordende, hetzij door de natuur, of door menschen handen gemaakt, hillen, hilletjes of hillekens, hetzelfde als het Gothische Hol, het Neder-Saksische Hill, Hull, Gras-hull. Vele hooggelegene plaatsen worden aldaar De Hil genoemd, d.i. de heuvel. Zonderling genoeg noemen de boeren in Westphalen de plaats boven de koestallen en onder den zolder, waar het voeder voor het vee bewaard wordt, en welke plaats gedeeltelijk het slaapvertrek der boerenknechts uitmaakt, de hille; waarschijnlijk omdat dezelve gewoonlijk zes voet boven den grond verheven is. Bij den Heer van Hasselt, op Kiliaan, komen uit de Handv. van Vlaardingen voor: de dorpen en hillen van Noord-Holland. Bekend is het, dat men oudtijds, hier te lande, de dorpen op verhevene plaatsen stichtte, om welke reden sommigen het woord dorp afleiden van terp, eene hoogte, op welke men, bij overstroomingen, met het vee vlugtte. Kiliaan zet hil over collis, tumulus, locus altus. Het is

{==249==} {>>pagina-aanduiding<<}
meer onmiddellijk oorspronkelijk uit het Angel-Saksische hill, 'twelk de Engelschen nog hebben. Dan het woord hillen heeft hier nog eene andere beteekenis, te weten die van aangespoeld, hoog buitendijksch voorland. Daar dit niet te min op zich zelf laag land is, schijnt het woord, in dezen zin, geheel strijdig tegen zijnen oorsprong gebruikt te worden. Zouden deze landen ook alzoo genoemd worden ten opzigte en in vergelijking van de verdere aanwassen, die nog geen bruikbaar land zijn, en dus nog niet zoo hoog opgeslikt, en veel minder geschikt, om bekaad te worden, dan de zoogenoemde hillen? In Zuid-Beveland wordt de hille ook voor eene stoep gebruikt. Zie wijders mijne Naamsuitgangen, blz. 57 en 58.

[Hilten]

HILTEN noemt men hier het spelen met koten, 'twelk de kinderen doen. In Meyer's verouderde woorden vind ik hielte, hilte, holteken, bikkel, koot; waarvan komt hielten, bikkelen, met bikkels of kooten speelen. Bij Kiliaan vind ik hielte, hilte, hilteken, overgezet talus ovillus, en ook het werkw. hielten, maar niet hilten. Ik geloof wel, dat men eigenlijk hielten zoude moeten zeggen, dewijl de koot uit de hiel van het dier genomen wordt, en in het Angel-Saks. healt (spreekt uit hielt) claudus beteekent, en healtan claudicare, doch daar het gebruik hilte ook gewettigd heeft, als eene zamentrekking van hil-tik, hiel-tik, hielteken, is hilten ook niet af te keuren. Hilten noemt men elders bikkelen, of ook wel pikkelen. Hilte, hilten, is ook in geheel Neder-Saksen in gebruik.


{==250==} {>>pagina-aanduiding<<}

[Hinkelen]

HINKELEN, voor hinken. Men vindt het bij Kiliaan, die het overzet unico pede saltare, en onderscheidt van hinken, 'twelk bij hem eenvoudig claudicare is. Ook wordt hinkelen alleen in dien zin hier gebruikt, en dit onderscheid beter waargenomen, dan in Holland, daar men, in de beide beteekenissen, hinken zegt. Eene hinke-baan is hier eene hinkel-baan.

[Hitse]

HITSE, voor hette, hitte, voornamelijk van eene ligchamelijke hitte. Het behoort onder die woorden, die naar deze streken, schoon hier minder, dan in de Meijerij van 't Hertogenbosch, uit Duitschland zijn overgekomen. Vreemd zal het aan menigeen voorkomen, dat wijlen de Heer de Grave, Républ. des Champs Elysées, T.I. p. 128, het Fransche été, en dus ook waarschijnlijk het Lat. aestas, van ons en zijn (want hij was een Vlaming) eet, heet, afleidt.

[Hoef]

HOEF. Zelden of nooit hoort men hier eene boeren-woning, of het eenvoudige woning, naar het middeleeuwsch-Lat. mansus, zeggen voor een stuk lands met een woonhuis daarop. Men zegt hier eene hoef; eene enkele reize eene boeren-hoef. In Neder-Saksen is het algemeen gebruikelijk, doch wordt daar eene hove, of hoëve gespeld. Bij Meyer, verouderde woorden, wordt het geschreven houve, en bij Kiliaan hoeve. Zie ook Huydecoper, op M. Stoke, 2. D. blz. 602.

[Hoek]

HOEK. Men zegt hier, en, naar ik meen, ook op andere plaatsen, van eene zwangere vrouw, dat dezelve in den hoek of in het hoekje moet. Meer gemeen is elders in de kraam. Doch zoude het niet hetzelfde be-
{==251==} {>>pagina-aanduiding<<}
teekenen? Oudtijds beteekende niet alleen winkel het Lat. angulus, maar ook hoek wederkeerig het Lat. taberna, gelijk men nog op sommige plaatsen de toonbank of winkelbank de hoek-bank noemt. Van kraam nu tot hoek, in de beteekenis van winkel (taherna), is maar een stap. Voeg hierbij, dat hoek en winkel woorden zijn van genoegzaam dezelfde beteekenis, blijkens de spreekwijze hoeken en winkels, en het zamengestelde winkelhoek. Te onregt schijnt dus Tuinman, in zijne Fakkel der Nederduitsche taal, het woord kramen, in de beteekenis van in het kinderbed komen, af te leiden van karmen, kermen.

[Hoek]

HOEK. Alles uit de hoeken halen, voor alles opzoeken, voornamelijk ter bezwaring of beschuldiging van iemand. In het oud-Duitsch zeide men, in denzelfden zin, aus-ecken.

[Hoender-poelier]

HOENDER-POELIER, voor het eenvoudige poelier, hoender-verkooper, zoo ik vermoede, pleonastice, van het Fransche poule: want leidt men het van pullus af, is het te verdedigen, dewijl pullus allerlei jong van gedierte beteekent, en men natuurlijk hier, in het hoenderland zijnde, de verkoopers van gevogelte naar die soort benoemd heeft, waarin hunne nering het meest bestaat, gelijk ook dezelve op andere plaatsen bout-plukkers genoemd worden. Men hoort hier ook wel hoender-plukkers, doch zeldzaam.

[Hoetelen]

HOETELEN, broddelen, wordt hier nog veel gebruikt, hoezeer de WelEerw. Heer Weiland zegt, dat het woord begint te verouderen. Bij Kiliaan is het in-
{==252==} {>>pagina-aanduiding<<}
artificialiter se gerere; ignaviter aliquid agere; frivola agere, sordida agere, en hoeteler, homo iners, operarius iners, ineptus in arte quam exercet; homo nihili, inanis, sordidus, levis, nequam, scurra; dan in deze laatste beteekenis heb ik het hier nooit gehoord, maar wel de spreekwijze: alles onder een hoetelen, d.i. te onpas onder een vermengen. Sommigen willen het afleiden van het Gr. ὀτλϵῖν of ὀτλεύειν. In Neder-Saksen zegt men hudeler voor hoeteler, welke woorden gelijk staan met het Hoogd. Pfusscher; en Sudeler voor een' slechten schilder.

[Hof]

HOF. Buitengewoon zelden hoort men hier het woord tuin anders bezigen, dan voor eene omtuining. Het gebruikelijke woord is hier hof, ook in de zamengestelde woorden, als moeshof, bloemhof, ofschoon men ook wel eene enkele reize bloemtuin hoort. Dagelijks ziet men te huur of te koop aangekondigd een huis, hof, plein en erve. In Neder-Saksen gebruikt men altijd het woord hof, wanneer men van eenen tuin bij het huis spreekt; maar garden, gâren, wanneer van eenen tuin buiten de stad gesproken wordt. Bekend is gaard ook in Holland nog in zamenstellingen, b.v. in boogaard, boomgaard, bloemgaard, rozengaard, enz. Misschien heeft hetzelfde onderscheid, als in Neder-Saksen tusschen hof en garden, alhier plaats tusschen hof en hovinge; immers leest men meermalen in verkoop-aanbiedingen van landerijen: belend, b.v. ten Oosten de hovinge van Caius of Titius. Tuun is in Neder-Saksen eene omtuining, van dor hout gemaakt. Eene groene omheining wordt daarentegen hagen of hegge genoemd. - Dat de Bijbel-over-
{==253==} {>>pagina-aanduiding<<}
zetters overal hof hebben, zie bij Frans Burman, eenige aanmerkingen de Nederduitsche taal aangaande, blz. 74 en volgg.

[Hofland]

HOFLAND, voor warmoeziers-land, of tuin-land; waarvoor men in Neder-Saksen zegt gârden-land, gârenland.

[Hokken]

HOKKEN worden hier genaamd de hoopen, welke uit eenige korengarven of korenbossen zijn zamengesteld. De boekweit staat op hokken, ook wel in hokken. Het werkwoord hokken wordt gebezigd voor het op hoopen zetten. Het woord is ook hier en daar elders in gebruik, en was reeds van ouds in zwang. Van hetzelve komt dat van hokker, eigenlijk een graankooper uit de tweede hand, en hiervan in het gemeen iemand, die in het klein verkoopt. In Friesland heeft, gelijk als in Neder Saksen, hôker, hôkker, dezelfde beteekenis.

[Hol, of hool]

HOL, of HOOL, wordt hier, ten platten lande, de drooge sloot geheeten, welke de akkers van elkander scheidt. Hiervan vindt men, in de belendingen en scheidingen van landerijen, zeer gemeenzaam niet alleen heg half of heel daaraan, weg half of heel daaraan; maar ook hool of half hool, of ook wel zonder hool, daaraan.

[Holland]

HOLLAND. Even als de Noord-Nederlanders de Zuid-Nederlandsche Gewesten den algemeenen naam van Braband geven, en de Engelschen dezelve Flanders noemen, naar de beide voornaamste gewesten, zoo gebruiken de ingezetenen en opgezetenen van Stad en

{==254==} {>>pagina-aanduiding<<}
Lande van Breda zonder onderscheid het woord Holland van alle onze Noordelijke gewesten, aan de overzijde der Rivier gelegen. Men hoort bijna dagelijks, dat iemand naar Holland vertrokken is, of uit Holland teruggekomen, ofschoon ook eene geheele andere Provincie bedoeld worde. Dat deze gewoonte reeds van ouds in de Zuidelijke gewesten heeft plaats gehad, zie in mijnen Parnasus Latino-Belgicus, pag. 13. Even eens zeide men voorheen hier Braband voor alle de Zuidelijke Nederlandsche gewesten. Thans zegt men ook veel Belgie, doch ten onregte, dewijl alle de Nederlandsche Gewesten onder den naam van Belgie begrepen zijn, getuige slechts het opschrift van den door geheel Europa gangbaren en om deszelfs gehalte geachten Noord-Nederlandschen Dukaat.

[Hompelen]

HOMPELEN, humpelen, voor moeijelijk, hortende en stootende gaan. Bij Kiliaan is het inepte operari, en humpeler artis suae imperitus, welke in den teuthonista Humpler in synre konst is. In het Neder-Saksisch hebben die woorden dezelfde beteekenis. Echter is humpeln aldaar zooveel als hinken, alsmede im Tanz nachlässig hüpfen und schlentern.

[Hood]

HOOD, voor hoofd. Dat dit geene verbastering is, blijkt uit Kiliaan en Meyer's woordenschat, alwaar het onder de verouderde woorden voorkomt. Zie ook Huydecoper, op M. Stoke, 3. D. blz. 294. Men vindt het onder anderen bij Anna Byns, 1. B. 12. Refereijn:

‘'T eest of 't volc van Israel Gods gramscap ontvloot, 
Wanneerse haer hoot teghen Moysen op-hieven.’ 

De F mist men ook in het oud-Friesche haud en

{==255==} {>>pagina-aanduiding<<}
Eng. head; ofschoon dezelve in het Angels. heofod, heafod, heafud, haefd gevonden worde. Het Allemann. haubit, houbit, houvit, en het Duitsche Haubt schijnen van het Gothische Haubith te komen. Te Dordrecht zegt men ook hood voor hoofd in de volkstaal, zoowel als te Amsterdam. En dit hood was reeds oudtijds zoo zeer in zwang, dat men in de verbuiging hooje voor hoofde zeide. Spelen van Sinne, Antw. 1562, blz. 44:

‘En oft ghy u liet setten een clisterie, 
Die trect wt de hooje segghen de medecynen.’ 

En nog zelfs heb ik te Breda onder den gemeenen man hooidje voor hoodje, hoofdje, hooren zeggen.

[Hoofd-bank]

HOOFD-BANK werd te Breda genoemd de Regtbank, aan welke van de vonnissen der Schepens-bank en van die der geregten ten platten lande beroep viel. De vonnissen aan dergelijk Regtbanken in meer voorname steden, bij welke die van mindere steden en dorpen, het vonnis niet vroede zijnde, gelijk men toen sprak, hetzelve moesten halen, werden hoofdvonnissen genaamd. Zie den Heer van de Wall, Privileg. van Dordrecht, blz. 452. Bij Kiliaan is hoofdvonnis overgezet sententia praesidum; sententia judicis superioris; en hoofd-bancke is bij hem principale tribunal, tribunal primarium, tribunal praesidum. Voorts acht ik hoofd-bank de ware spelling te zijn, hoe zeer hoofbank ook zoude kunnen verdedigd worden door den titel van hof, ook aan mindere, en als het ware tusschen-regtbanken, eertijds gegeven. B.v. den hove en hooge Vierschaar van Zuid-Holland, die te Dordrecht zitting hield. Over de beteekenis van het woord hoofd in diergelijke woorden zie wijlen den Hoogleeraar Pestel, Comm. de Rep. Bat., II. p. 130.


{==256==} {>>pagina-aanduiding<<}

[Hoofd-zweer]

HOOFD-ZWEER, scheele hoofdzweer (hemicrania). Zie Zweer.

[Hoog]

HOOG. Spreekwijze: het zal wel hoog middag zijn, eer ik te huis kom, voor hetgeen, wat men elders zoude zeggen: het zal wel rijkelijk middag zijn. Beide spreekwijzen zijn in Neder-Saksen algemeen gebruikelijk.

[Hoog tijd]

HOOG TIJD. Ten hoogtijd gaan, of hoogtijd houden, noemt men hier, wat men in Neder-Saksen heet sinen Ostern holden, en in Frankrijk faire ses Paques. Heugh-tijd, hoghe-tijd, hoog-tijd is bij Kiliaan, in de eerste plaats solemnia, solemnitas, dies solemnis, festum, dies festus, geniale tempus, genialis dies, laetus dies; vervolgens nuptiae; eindelijk coena dominica, communio eucharistiae. In dezen laatsten zin hebbe men de boven aangevoerde spreekwijze te verstaan. In de tweede is dezelve in Neder-Saksen en in het Hoogduitsch gebruikelijk. Men zoude kunnen twijfelen, of hoog hier niet een bijvoegl. naamw. ware, omdat men in oude geschriften van hooge tijden, en van de drie hooge feesten, Kersmis, Paschen en Pinksteren, gewag gemaakt vindt; dan men zie Kiliaan op het zelfst. naamw. Heughe, hoghe. Vergelijk ook Wachter, in Hochzeit; Huydecoper, op M. Stoke, III, 263; Richey, Idioticon Hamburg., op Hôge; von Wicht, op 't Oostfries. Landrecht, L. 1. c. 9. p. 20; alwaar het van heugen, gedenken, wordt afgeleid. Zie echter Hoogstraten's Geslachtlijst, door Kluit, op Hoogtijd.

[Hooi]

HOOI. Te hooi en te gras, voor slechts nu en dan. By Hau un by Stroh (Bij hooi en stroo) is, in het Plat-Duitsch, bij beetjes, stuksgewijze.


{==257==} {>>pagina-aanduiding<<}

[Hoopen]

HOOPEN, voor veel, menigte, is niet alleen in Friesland, waarvan zulks de Heer Wassenbergh getuigt, maar ook hier en elders in ons Vaderland, en zelfs in Neder-Saksen, in de volkstaal zeer gemeen; dan het verwondert mij hetzelve, en dat wel vrij dikwijls, bij eenen aanzienlijken schrijver te hebben aangetroffen in het enkelvoudig getal, een hoope. In het Neder-Saksisch evenwel is het enkelv. haupen als een collectivum in gebruik, b.v. een haupen appeln, voor: vele appels, enz. In het meerv. vindt men het wel bij oude Hollandsch eschrijvers, zelfs nog bij Hooft.

[Hoorntje]

HOORNTJE noemt men hier het kinderspel, op sommige plaatsen schuilhoekje, op andere schuilwinkeltje, op andere schuilhoorntje genaamd; want dat hoek en winkel hetzelfde is, zie hiervoor op hoek, en dat hoorn ook eenen hoek beteekent, zie in mijne Naamsuitgangen op horn, hoorn, waarbij men zoude kunnen voegen, dat te Haarlem eene straat of kade is, de koude hoorn genoemd; dat de geheele streek, in welke het huis te Hoorn en de Hoornbrug bij den Haag ligt, de Hoorn heet; zie Alting, Notit. Germ. infer., p. 97; dat Hoorn voor een' der hoeken of vleugels van het leger gebruikt wordt; zie den Bijbel bij Willem Vorsterman van 1528, en bij H. Petersen van 1541, 1. Machab. 9. Lett. B. Het zoude mij niet verwonderen, dat ook in het Wallisch harn eenen hoek beteekende. Sommige plaatsen toch in het Graafschap Wallis hebben harn in den uitgang, voornamelijk zulke, welke op eenen hoek, b. v, aan den mond van eene rivier gelegen zijn. Hornic wordt in het Passionael, Winterstuck, 2. uitgave, fol. 31, van eenen hoek der straat, of van eenen afgelegenen

{==258==} {>>pagina-aanduiding<<}
hoek, gebruikt, in tegenoverstelling der wide marct. Misschien is dit woord eene soort van pleonasmus, en zamengesteld uit Hoorn en Ecke, nog in het Hoogduitsch zeer in gebruik. Niet alleen bovengenoemd spel, maar ook een ander, elders scheepje zeilen of ook wel wisselen, heb ik hier hoorntje hooren noemen, wanneer namelijk vier kinderen elk aan eenen vierhoek staande, snel onder elkander van plaats veranderen.

[Hoorzaam]

HOORZAAM, voor hoorbaar, of, hetgeen men op andere plaatsen veel zegt, gehoorlijk. B.v. het is in dit huis zeer hoorzaam van de buren. Elders heb ik ook wel hooren zeggen gehoorzaam, 'twelk mij het minst van allen zoude aanstaan, omdat dit ook de beteekenis van obediens heeft, hoezeer, tegenovergesteld, dit in het Angelsaks. hyrsum zij, en in het Allemann. hoorsam. Otfried heeft beide horsam en gihorsam, voor obediens; het eerste I. 18, 20; het tweede I. 3, 7.

[Hors]

HORS. Horsen of horren heb ik hier wel hooren noemen buiten-gronden of aanwassen, met kreupelhout begroeid; in Holland zoude men zeggen buiten-grienden. Vermoedelijk is zulks afkomstig van het oude Hero, Hore, Horwe, bij Lipsius, in Glossar., here, horo, Angels. horh, horg, mest, slijk, even als het woord horscht of horst door Kiliaan vertaald wordt virgultum; silva humiles tantum fructus proferens, frutetum, frutectum, senticetum; en door Wachter, locus nemorosus, pascuus. Zie over het boven aangevoerde Hero, von Wicht, Ost-Fries. Land-Recht, L. II. c. 267, de Oude Friesche Wetten, blz. 298, en de Nieuwe Bijdragen, 1. D. blz. 28 en 29.

{==259==} {>>pagina-aanduiding<<}

Of het woord oer, voor eene vastere, diepere, nog onaangeroerde aardbedding genomen, gelijk von Wicht 1.1. wil, hiertoe behoore, zoude ik betwijfelen, dewijl het denkbeeld van eene vaste aarde met dat van modder niet zeer schijnt te strooken. Voor zoo verre hij echter alles tot den wortel ar, or, ur (principium), brengt, zoude ik het hem misschien kunnen toestemmen.

[Hort]

HORT, voor stoot. In het Wallisch is hort bij Boxhorn improperium, waarvan Leibnitz, Collectan. Etymolog., het Fr. heurter afleidt. Kiliaan: Hort, s. stoot. Pulsus.

[Hot]

HOT is een woord, 'twelk de karrelieden in de Baronie, en in Braband over 't algemeen, even als in Neder-Saksen bezigen, om het paard regts af te doen gaan. Zie hier, wat de Schrijver der Reize door de Majorij van 's Hertogenbosch van hetzelve zegt: ‘Hot moet misschien hor wezen, en dan beteekent het volgens den grooten Huydecoper bij Stoke zoo veel als weg. Deze beteekenis is zeer natuurlijk, omdat het paard op het woord hot van den voerman afwijkt,’ (gaande of zittende de voerman doorgaans aan de linkerzijde der kar). ‘Misschien is dit woord nog oud-Celtisch, en dan is ot, hot, zooveel als goed, en dus regt.’ Maar ot beteekent in het Wallisch eigenlijk goederen. Goed is da. Echter is de gissing, dat hot uit het Keltisch komt, niet geheel ongegrond. Hwt beteekent in het Wallisch, 'twelk onmiddellijk van het Keltisch afdaalt, apage, ons weg, 'twelk nog in het Zweedsch hut heet, en meest tegen de honden gebruikt wordt. Tuinman, Vervolg op de Fakkel der Nederduitsche taal, zegt, op het woord

{==260==} {>>pagina-aanduiding<<}
hotten: ‘Bij de Oostenrijkers beduidt hotten gaan. Zoo zeggen wij, 't wil niet gaan, 't wil niet hotten. Zoude dan van dat hotten zijnen oorsprong niet hebben, dat de voerlieden in Gelderland en elders de paarden bestieren door de woorden hot en haar? Dat haar wil mogelijk zeggen hier, herwaarts. Hot is dan het tegendeel, naar de andere zijde.’ Dan, waartoe al deze gissingen. Het woord hott is een goed Duitsch woord. Bij Wachter wordt het uitdrukkelijk vertaald dextrorsum, in welken zin het de karrelieden gebruiken, voornamelijk in Opper-Saksen, alwaar hot, bij de voerlieden, regts, en schwude links is. Van die gewoonte der voerlieden, om regts door hot, weg, en links door haar, hier, te beduiden aan de paarden, heet in Neder-Saksen regts van sich en links toe sich. Wachter, op het woord wist, zegt hot te komen van het Keltische dean, dexter, en dehan, dextra, waarvan bij omzetting od en hod komt. Vele woorden zijn uit Duitschland naar Gelderland en de Meijerij van 's Hertogenbosch overgewaaid, welke in de buurt van de Baronie van Breda is. Mylius, Archaeolog. Teuto, op hotte, meent, dat het woord der voerlieden hot, hotto, dient, om de paarden aan te zetten en voort te drijven, en leidt het, in die onderstelling, af van het oud-Duitsche hotte, gaan, waartoe hij ook brengt onze spreekwijze: het wil niet hotten: dan
hot is een teeken, om de paarden bepaaldelijk regts af te doen gaan, vanwaar bij Spiegel, in deszelfs Hertspiegel, B. 4. v. 168, door hotwegh, mijns oordeels, de weg ter regter hand moet verstaan worden, dewijl in het vorige vers voorafgaat:

‘Ghi zijt te slinker hand verdoolt:’ 


{==261==} {>>pagina-aanduiding<<}

waarop dan volgt:

‘Om die te schouwen 
Geen rechter hotwegh voeght, maar 't middelpat te houwen.’ 

Hotweg, haarweg, hoort men ook nog heden de boeren en voerlieden in Neder-Saksen zeggen.

[Houden]

HOUDEN. Zich wel houden is hier, bij den gemeenen man, gezond blijven. Dezelfde zegswijze is in Neder-Saksen gemeen. Een bij het volk zeer gewone wensch is: houd u wel, d.i. het Latijnsche cura, ut valeas.

[Houden]

HOUDEN. De landlieden zeggen houden, voor een nest hebben; b.v. in dien boom houdt een vink. De uitdrukking is zeer naïf, om de vasthoudendheid en gehechtheid van den vogel aan zijn nest aan te duiden.

[Houdersse]

HOUDERSSE, voor houderesse, in bankhoudersse, kashoudersse, stalhoudersse, enz. Het is minder verbasterd, dan het Hollandsche houderesse, want het moest niet houdersse, maar houdersche wezen, welke uitgang sche of ske in Neder-Saksen algemeen het vrouwelijke geslacht aanduidt, en welke aan meerdere Noordsche talen eigen is. Indien de man Veldman heet, wordt aldaar de vrouw Veldmansche algemeen genoemd.

[Houtmijt]

HOUTMIJT. Dit woord hoort men in Holland zelden, dan voor den houtstapel, waarop de Ouden hunne dooden verbrandden. Hier is hetzelve zeer gemeen voor een' hoop houts. Zoo zegt men ook elders eene hooimijt.


{==262==} {>>pagina-aanduiding<<}

[Houtwas]

HOUTWAS, voor houtgewas.

[Houw]

HOUW, voor kapping, afkapping. B.v. het is dit jaar de eerste houw van deze dreef, d.i. de eerste keer, dat dezelve gehakt wordt. Ook in Neder-Saksen heeft hou dezelfde beteekenis.

[Houwen]

HOUWEN, of, bij verkleining, houwkens, voor onze gewone suiker-peulen, schoon sommigen de houwen van deze onderscheiden, dat het die lange peulen zijn, die door hunne kromme gedaante naar eenen houwer gelijken, dan bij Meyer vindt men: ‘Houde, haude, rok, schil, pelle. Aldus wordt eigenlijk genoemd de schil van peulen, boonen, enz., omdat zij de erwten en boonen zamenhoudt. Waarom ook dusdanige vruchten houwvruchten, of hauvruchten genoemd worden.’ Bij Kiliaan is boonhoude overgezet siliqua, en erwthoude pisa in siliquis. Men zoude dezelve ook kunnen achten houden gezegd te zijn van houden, in de beteekenis van continere, even als hulse van hullen, bekleeden. Zie wegens dit woord den Heer Ypey, over verouderde woorden van den Staten-Bijbel, blz. 57 en 58.

[Hovenier]

HOVENIER. Hoezeer hof bij echte Bredanaars dat zij, wat de Hollanders tuin noemen, en tuin eene omheining, heet echter een tuinman een tuinier. Door hovenier verstaat men doorgaans eenen warmoezier.

[Hutje]

HUTJE. Het hutje en het mutje, of met het mutje; eene speekwijze voor hetgeen men elders zegt: den gehee len boel. Ik denk, dat het genomen wordt voor het

{==263==} {>>pagina-aanduiding<<}
hoedje en het mutsje. Zoo zeggen de Franschen chapeau et bonnet, om mannen en vrouwen uit te drukken. De Zweden zeiden eertijds hatt et haetta, zijnde hatt hoed, en haetta een vrouwenhoed; alsmede hatt et hufwa, hoed en huif; en gyrdel et linda, moetende men door gyrdel, gordel, den draagband van het zwaard verstaan. De Duitschers zeggen Huth und Schleyer.

[Huiberts brood (sint)]

HUIBERTS BROOD (SINT). Aldus wordt in deze streken genaamd het brood op St. Huiberts dag, door den Priester ingezegend. Bijgeloovige Katholijken, die op den dag, aan dien Patroon der jagt gewijd, van dat brood eten, achten zich tegen de beten van dolle honden beveiligd, en doen daarvan hunne honden eten, om van de dolheid bevrijd te blijven. Zie over deze wonderdadige magt van St. Huibert, Pacquot Mémoires, Tom 5. p. 355 en volgg., alwaar men ook zien kan, dat het gebruik om de door dolle honden gebetenen naar het klooster van St. Huibert in het land der Ardennen te voeren, ten einde hun een draadje der stool van St. Huibert door insnijding in het voorhoofd in te brengen, reeds zeer oud is; zoodat hier niet alleen de wonderdadige genezing, maar nog een tweede mirakel plaats heeft, te weten het in wezen blijven dier stool, niettegenstaande zoo menigvuldige verminderingen. Men zegt, dat ook aldaar een sleutel bewaard wordt, door uitbranding met welken van de wonde, dezelve genezen wordt, waarin niets wonderdadigs gelegen is, dewijl dit cauterium, door welk ander ijzer ook aangebragt, wel dezelfde uitwerking zoude hebben. Daar St. Huibert de patroon

{==264==} {>>pagina-aanduiding<<}
der jagers is, wordt de dag, aan denzelve geheiligd, door de jagers gemeenlijk of met eene buitengewone jagtpartij, of het schieten naar de schijf, of door eenen vrolijken maaltijd gevierd.

[Huid]

HUID. Iemand op de huid geven, voor: slagen geven. Iemand de huid vol schelden, voor: met scheldwoorden overladen. Beide spreekwijzen zijn in Neder-Saksen algemeen.

[Huiden]

HUIDEN komt bij Kiliaan als een verouderd woord, voor hoeden, voor. Het wordt hier nog gebruikt, b.v. den tuin schoon huiden, voor schoon houden, wieden.

[Huif]

HUIF wordt in de Baronie van Breda, gelijk op andere plaatsen van Braband, een linnen zeil genaamd, 'twelk veeltijds over de karren gespannen wordt, vanwaar die karren ook huif-karren genoemd worden. Het woord is in het Wallisch huuf, cucullus. In het Duitsch is Haube eene vrouwen-muts, of eigenlijk de kam, of ander natuurlijk hoofdsieraad van eenen vogel, in het Nederlandsch, door de zeer gemeenzame verwisseling der H en K, kuif genoemd, vanwaar een vrouwen-hoofddeksel, bij de Franschen thans une coiffe, eertijds une huve, bij de Nederlanders eene kuif gegenaamd werd, waarvan het zamengestelde kuivenmaakster is. In het Bastaard-Lat. is het cofia, chufia. Vergelijk Wachter, in Kipfe. Daar nu, volgens dezen, Haube afkomt van heben, levare, tollere in altum, ziet een ieder, waarvan, deze afleiding doorgaande, een zoodanig overdeksel eener kar eene huif genaamd zij. Huif, huive, werd bij de Ouden huve ge-
{==265==} {>>pagina-aanduiding<<}
speld, en de Zeeuwen neemen nog hunne huif-wagens huvewagens.
Bij de Ouden hadt men het werkwoord huiven, voor bedriegen, in welken zin men nog heden ten dage doeken gebruikt. Schatkist der Philosophen, Esbatement, blz. LV:

‘Maar hij is soo jaloers, 
'k En kan hem niet wel huijven.’ 


[Huik]

HUIK. De huiken zijn hier nog eenigzins in gebruik, vooral onder de Roomschen, bij het ter kerke gaan, waartoe dezelve reeds van ouds schijnen gebruikt te zijn, blijkens het spreekwoord: ik wil met die huik niet ter kerk gaan. In Braband en Vlaanderen zijn dezelve zeer gemeen, dan hier beginnen dezelve af te nemen. Thans dragen de Roomsche vrouwen, in plaats van dezelve, groote zwarte regenkleeden of faliën, om ter kerke te gaan. Oudtijds werden de huiken door de vrouwen bij de begrafenissen gebruikt, 'twelk nog bij de uitvaarten ten platten lande geschiedt. In Holland ziet men dezelve geheel niet meer. Op het Fransche woord hucque beschrijft Ménage het zeer eigenaardig als een vrouwenkleed, van het hoofd tot de voeten nederdalende. Hij durft het echter niet van het Vlaamsche huicke op eene stellige wijze afleiden, omlat het bij Villon en Cocquillard ook als een manslleed voorkomt. Dat het ook wezenlijk een manskleed geweest is, is mij gebleken uit den ouden Roman Jurdain de Blaves, alwaar fol. 4 gelezen wordt: ‘et lenier s'en alla et descendit en bas et trouva son cheval prest il monta dessus et mene en sa compagnie ses trente chévaliers lesquelz avoyent chas-
{==266==} {>>pagina-aanduiding<<}
cun une hucque detaillée et tenoyent en leurs mairs blanches verges.’

[Huiler]

HUILER. Bekend zijn bij oudere en nieuwere volken de huilsters en huilers bij de begrafenissen. Hier worden huilers, of ook wel huilbalken, genoemd de knechts van aanzienlijke lieden, die, in diepen rouw gekleed, met rondom neerhangende hoeden, en eenen rouwmantel met eenen langen sleep, statig midden over de straat gaan, om den dood hunner meesters of meesteressen als het ware bekend te maken, welken intusschen de bidders, die hen omstuwen, huis aan hus aanzeggen.

[Hullen]

HULLEN noemt men hier zulke plaatsen, in welke sbf ook, die dermate zijn gesleten, dat dezelve een gat dreigen te worden.

[Huppelen]

HUPPELEN, figuurlijk, van eene zaak, voor: haperen, hotten, horten; met horten en stooten gaan.

[Huwelijkslieden]

HUWELIJKSLIEDEN wordt op sommige plaatsen ler Baronie, in geregtelijke stukken, gebezigd voor het anders doorgaans gebruikelijke echte lieden. Zie order anderen van Vliet, van 't recht van verstervenisse, ofte successie van Breda, art. I.


{==267==} {>>pagina-aanduiding<<}

I.

[Ielk]

IELK, voor een ieder, hetzij bij verbastering van elk, of bij zamentrekking van iegelijk, waarvan ook elk misschien zamengetrokken is. Zie mijne oud-Friesche spreekwoorden, blz. 113 en volgg.

[Iemand]

IEMAND wordt nog heden ten dage in de stad en het land van Breda, in de gebogene naamvallen, gebruikt, zoowel als niemand. Oudtijds geschiedde het algemeen. Onder anderen leest men in den Bijbel, gedrukt te Antwerpen, bij Willem Vorsterman, 1528, in het 2. Boek der Machabeën, kap. 11, Lett. G: ‘Seyndt terstont yemanden, op dat wi ordineren alsoot u becoemt.’ Zelfs heb ik iemanden in den casus rectus gevonden. Het is dus geen germanismus.

[Iet]

IET wordt hier veel gebruikt voor iets, vooral in den eersten en vierden naamval, maar nooit voor iets, als een adverbium; hoezeer het oudtijds ook aldus gebezigd werd; zie nog Spiegel's Herspiegel. II, 309.

[Ietwat]

IETWAT of, gelijk het doorgaans bij verbastering uitgesproken wordt, ietewat, voor hetgeen men in eenen deftigeren stijl zegt ietwes. Oppervlakkig zoude men denken, dat het ware iet of wat, dan het is een enkel, hoewel zamengesteld, woord, te weten: ietwat, bij Kiliaan ook iewat en etwat; in het Hoogd. etwas.


{==268==} {>>pagina-aanduiding<<}

[Ievers]

IEVERS, voor ergens. Eigenlijk iewers, als zamengesteld uit het oude ie en waarts, bij verkorting wers; wordende hier ook somtijds, hoezeer minder dan in Gelderland, de W in V veranderd. Men treft echter bij de Ouden ook ievers aan.

[Ieverhands]

IEVERHANDS, voor: te eeniger plaatse, ergens; van iever of iewer en hands, zoo veel als aan deze of gene zijde.

[Ik]

IK. Men hoort hier ook wel de herhaling van dit pronomen, even als in Zeeland, en nog meer in Vlaanderen en Zuid-Braband. B.v. ‘Ik heb ik dat gedaan.’ - ‘Ik ben ik daar geweest.’

[In]

IN wordt hier zeer gemeenzaam voor aan een bijvoegl. naamw. gevoegd, en heeft alsdan den zoo ten goede als ten kwade versterkenden of vergrootenden zin van per, prae, valde, en zoo is het zelfs in de beschaafde verkeering onder oorspronkelijke Bredanaars nog zeer in zwang. Men houdt zulks in het kitteloorig Holland welligt alleen door het volksgebruik gevormd; dan het komt in een heir van woorden aldus bij Kiliaan voor. Wij zullen alleen die, welke hier het meest in gebruik zijn, aanvoeren.

[Inbedroefd]

INBEDROEFD, of in-droevig, bij Kiliaan indroeve, voor: innerlijk bedroefd, of in het algemeen zeer bedroefd.

[Ingen]

INGEN. Zie over dit woord, in de beteekenis van weide, of in het meervoud weiden, mijne Naams-uitgangen, blz. 62 en volgg. Dat hetzelve in het land van Breda eertijds ook niet vreemd schijnt geweest zijn, komt

{==269==} {>>pagina-aanduiding<<}
mij voor uit den naam van Teteringen, digt bij Breda gelegen. In den jare 1280 werden namelijk door Arnout van Loven aan die van Breda geschonken de gemeene weiden (pascua publica), gelegen tusschen Emelenberg en Ypelaar tot aan de gracht, strekkende naar den molen en tot aan het bosch Verdebosch, door eene, in het woord vrede ook niet vreemde, letteromzetting, thans Vredebosch genaamd, welke omtrek Teteringen uitmaakte; waarschijnlijk, even als Ter Aa, Ter Goude, Ter Neuze, Ter Veer, enz., eertijds Ter Ingen genaamd, waarvan, omdat men dikwijls bij verbastering te Ter Ingen zeide, even als men nog wel pleonastice zegt te Ter Heide, naderhand Teteringen gemaakt is.

[Ingierig]

INGIERIG, voor: bij uitstek gierig.

[Ingoed]

INGOED, voor: zeer goed, inzonderheid van iemand, die goed van inborst is. Elders zoude men zeggen: door en door goed. Hetzelfde heeft in 't Friesch plaats. Yn-goe zegt G. Japix veel van God, en dikwijls roept hij het Opperwezen aan yn-goe God; zie b.v. Psalm 16 en 125. Goads yn-goe gunst zegt hij Psalm 52; om nu geene plaatsen meer aan te halen.

[Inheet]

INHEET, voor: zeer heet.

[Inhouden]

INHOUDEN. Het op iets inhouden, voor: zich naar iets regelen, zich naar iets, als vast bepaald, gedragen. B.v. Ik zal het dan daarop inhouden, d.i. ik zal zulks dan voor afgesproken houden. Het is, meen ik, ontleend uit de spreekwijze: het op den vijand, op de

{==270==} {>>pagina-aanduiding<<}
kusten inhouden, zoo veel als aanhouden. De Heer Weiland heeft het woord niet in deze beteekenis.

[Inkomende]

INKOMENDE, voor inkomen, inkomsten. Men vindt het veel in oude stukken, en inderdaad is dit deelwoord, wel beschouwd, beter Nederlandsch, dan inkomen.

[Inkoud]

INKOUD wordt hier veel gebruikt, zoo in de beteekenis van innig, inwendig, door en door koud, als in de algemeene beteekenis van zeer koud.

[Inleelijk]

INLEELIJK, voor: bij uitstek leelijk, afschuwelijk leelijk.

[Inlief]

INLIEF, voor: zeer lief.

[Inlui]

INLUI, voor: zeer lui.

[Inmooi]

INMOOI, voor: zeer mooi, bij uitstek mooi.

[Innet]

INNET, voor: zeer net. Het wordt meest van iemand, die zindelijk en naar eenen goeden smaak gekleed is, gebruikt.

[Innig]

INNIG gebruikt men hier voor opregt, in de spreekwijze: het is innig waar. In de oude taal had innig de beteekenis ook van Godsdienstig; naar het schijnt, ook in het Hoogduitsch, dewijl Innigkeit, in oude oorkonden, voor godsdienstigheid, godsdienstijver, voorkomt.

[Inproper]

INPROPER heeft hier de beteekenis van zeer proper, door en door proper.


{==271==} {>>pagina-aanduiding<<}

[Inscharen]

INSCHAREN. Men zegt hier, in de gemeenzame verkeering, het vuur inscharen, voor hetgeen men elders noemt inreken, of bij verbastering inrekenen. Het is zamengesteld uit in en scharen, niet in de beteekenis van scheren, radere, maar van coacervare, in welken zin het bij Meyer onder de verouderde woorden voorkomt. Dezelfde beteekenis heeft inscharen ook nog heden in het Neder-Saksisch, alhoewel het aldaar inscharren uitgesproken wordt. Dit woord heeft ook de beteekenis van reken, reecken, raecken, bij Kiliaan voorkomende, welk laatste men nog in Friesland en in Neder-Saksen gebruikt. Op sommige plaatsen van ons land zegt men ook rakelen en oprakelen, niet alleen van het vuur, maar ook van andere zaken; b.v. den boel oprakelen.

[Insteker]

INSTEKER, voor: oorblazer.

[Int]

INT, voor ent, en inten, voor enten. De beteekenis zelve geeft alleen genoegzaam te kennen, dat de praepositie in hier hare plaats behoort te hebben. J.B. Houwaert, Remedie der Liefden, 1. Boek, zet de woorden van Ovidius venerit insitio over:

‘Als den tijd compt van incten.’ 


[Int]

INT, voor inkt, of, gelijk anderen spellen, enkt. Sommigen leiden het woord af van het Poolsche inkaust, 'twelk voor de spelling ink of inkt zoude pleiten. Door Martinius, Furetière en anderen wordt het gehouden te komen van ἐγχαυστὸν, Lat. incaustum, Ital. inchiottro. Deze meening en het Fr. encre regtvaardigen de oude spelling enkt, welke ook Kiliaan heeft,

{==272==} {>>pagina-aanduiding<<}
en nog in sommige oorden van ons land, en in Neder-Saksen overal, plaats heeft, terwijl de hier heerschende uitspraak int van het Hoogd. Dinte schijnt te komen, en dit, volgens Wachter, door inschuiving der N van het Wallische duedd, nigredo, van du, ater. In het Spaansch is het tinta. Voorts is het zonderling, dat men echter hier in de zamenstelling inktspot, inktskoker, zegt.

[Int]

INT, voor: ontvangst, zoo veel als inning. Het wordt meest gebruikt voor de ontvangst van het regt op den visch.

[Intmeester]

INTMEESTER, of eigenlijk indmeester, heet te Breda de afslager van den visch, die te gelijk ontvanger van de belasting op denzelve is. Deze heeft den naam van het werkwoord inden, 'twelk oulings voor innen gebruikelijk was. Constthoonend Juweel van Haerlem, blz. 168:

‘Laet u broot varen en over 't water glijen, 
‘Soo sult ghy het op langen tijt weder inden. 


[Intsel]

INTSEL noemt men in deze streken het was of lijm, dat tot het enten (inten) van boomen gebruikt wordt.

[Inwijs]

INWIJS, voor: zeer wijs, door en door wijs.

[Inzetten]

INZETTEN. Een huis of eenen koop inzetten, is, op andere plaatsen van ons Vaderland, het eerste bod op eene openbare verkooping doen. Hier verstaat men door den inzet van een huis, of ander pand, den prijs, dien het op den eersten zitdag heeft gegolden.

{==273==} {>>pagina-aanduiding<<}
Het huis is ingezet op duizend gulden beteekent dus hier: het huis heeft op den eersten zitdag duizend gulden gedaan.

[Itten]

ITTEN, voor eten. De verdediging van hetzelve kan blijken uit mijne oud Friesche Spreekwoorden, blz. 50. Ook op eenige plaatsen van Westphalen is itten in gebruik, alsmede iten. In het Saterland heet de etenstijd, zoowel als een eetmaal, Itemaal.

[Ivel]

IVEL heb ik eene enkele keer als zelfstandig naamwoord hooren gebruiken voor een euvel. In Zeeland hoort men het nog veel voor ongemak. In het Angels. is het yfel, waarvan de Engelschen evil, en mogelijk ook wel Devil, ons Duivel, gemaakt hebben, 'twelk sommigen ook tot het bijvoegl. naamw. euvel willen brengen. Men zeide oudtijds ook oevel en ovel, en nog in Neder-Saksen üvvel; en mogelijk daarvan Düvel.

J.

[J]

J. Deze letter wordt door oorspronkelijke Bredanaars zeer veel als de Fransche J uitgesproken, niet alleen door Roomschgezinden, welke zulks van hunne geestelijken leeren, die het woord Jezus aldus uitspreken, maar ook door niet weinige Protestanten.

[Jaargetijde]

JAARGETIJDE noemt men bij de Roomschen, in deze

{==274==} {>>pagina-aanduiding<<}
streken, de viering der uitvaart, die een of meer jaren na dezelve voor de overledenen gehouden wordt.

[Jacobs vaarder]

JACOBS VAARDER. (St.) Zoo worden hier de vromen genaamd, die naar St. Jag van Compostella of Compostela ter bedevaart gaan. Men ziet nu en dan wel eens eenen zoodanige op 's Heerenstraten verschijnen met eenen staf en een zwaard gewapend, den hoed met Sint Jacobs beeldjes versierd, en de kleederen met Sint Jacobs schulpen behangen. Deze toestel der schulpen heeft zijnen oorsprong uit de gelijkenis, die zij hebben met den kleinen ronden mantel, waarmede de Heilige doorgaans pleegt afgebeeld te worden. Het behoeft geene aanduiding, dat vaarder hier het ganger beteekent in bedevaartganger, van de oudste en eerste beteekenis van het werkwoord varen, door Kiliaan overgezet tendere, proficisci, vehi, petere locum aliquem, meare. Het is niet dan in de tweede beteekenis, dat hij het vertaalt vehi navi aut curru. Zie over het woord varen in deze beteekenis Huydecoper's Proeve, 2. D. blz. 159, uitg. van Lelyveld, alsmede Wachter en ten Kate, aldaar aangehaald, gelijk ook Junius, ad Willeram., p. 29.

[Jager]

JAGER, of jagtplaat. Eene plaat, die men voor de schoorsteenen stelt, om jagt in dezelve te verwekken, en die daardoor te beter te doen trekken.

[Jagt]

JAGT, voor: togt, trekkenden wind, togt-lucht.

[Jagtsch of jagtig]

JAGTSCH of JAGTIG zegt hier meest de echte Bredanaar van eene teef, voor loopsch. Bij Kiliaan is jaghtig uitgelegd door loopigh en overgezet door catuliens.


{==275==} {>>pagina-aanduiding<<}

[Jane]

JANE. Een verkorte vrouwennaam, eigenlijk Joanna, voor hetgeen men elders noemt Jana of Jaantje.

[Jan in den zomer]

JAN IN DEN ZOMER. (St.) De landlieden noemen alhier nog aldus, in navolging der Ouden, den 24. Junij, ter onderscheiding van de andere St. Jans dagen. In de oude Friesche Wetten wordt deze dag genaamd Sinte Johannes dei to midda Somera, en de Angel-Saksen noemden dezen feestdag midde sumener maesse, of ook wel eenvoudig mid-sumera, gelijk de Friezen denzelve ook eenvoudig sumers-nachte noemden. Dezelve heeten nog den kortsten nacht mids-zomer; zie de aanteekk. op de oude Friesche Wetten, blz. 31. In oude Neder-Saksische stukken wordt de 24. Junij ook zoowel middensommer, midsommer, als Sunte Johannes Dage to middensomere genoemd. Nog heden zeggen de boeren in Westphalen: Sunte Jans midsummer; gelijk zij den dag na Kersdag Sunte Jans midwinter, en den kersdag zelven midwinter, middewinter, noemen.

[Jef]

JEF, naamsverkleinwoord van Jozef. De J wordt op zijn Fransch uitgesproken.

[Jenoffel]

JENOFFEL. De duizend-schoonen worden hier genoemd boeren-jenoffels.

[Jicht]

JICHT wordt, door oorspronkelijke Bredanaars, niet in het vrouwelijke, maar onzijdige geslacht gebruikt.

[Jo, joke]

JO, JOKE; gelijk juweelen en meer andere woorden, uitgesproken wordende volgens den Brabandschen tong-
{==276==} {>>pagina-aanduiding<<}
val, als de Fransche J. Dit Jo en Joke is hier het verkleinwoord van Johanna, even gelijk Chonne in het oud-Fransch. Zie hetzelve bij den Heer Roquefort, Gloss. de la langue Romane.

[Jofvrouw]

JOFVROUW, aan de Zuid-Nederlandsche kanten, voor Jufvrouw. Het komt nader aan het oorspronkelijke Jonkvrouw.

[Jong]

JONG. De Ouden verstonden dit ook van kinderen, zegt de Heer Weiland; dan nog heden ten dage gebruikt men in de Stad en in het Land van Breda dit woord als een zelfst. naamw. voor een kind in 't algemeen, ook van het vrouwelijk geslacht. Men zegt: Het is een lief jong; het is een ondeugend jong, ofschoon van een meisje gesproken worde. Men noemt ook wel iemand, hetzij man of vrouw, vriendschappelijk aansprekende, jong. Hetzelfde heeft ook, ten minste omtrent mannen van allen rang, plaats op het eiland Marken. Zie den Grijzaard, No 66, alwaar men, bij gelegenheid van dit gebruik, vindt, dat zij den Prins Erfstadhouder, aldaar komende, zouden zeggen: ‘Welkom, jonge! 't is doch wil, datste hier iens komste;’ en dat een dezer Eilanders eens aan eenen Predikant, die er groot en welgemaakt uitzag, dit compliment maakte: ‘jonge, wat biste een kerel! dou zietste er grouwelijk zondig (gezond) uit.’ Niet zelden hoort men te Breda Echtgenooten, hetzij man of vrouw, tegen elkander zeggen lief jong, zoo veel als lief kind.

[Jongelijk]

JONGELIJK, voor jeugdig. - Hij ziet er nog jongelijk uit naar zijne jaren.


{==277==} {>>pagina-aanduiding<<}

[Jonkereren]

JONKEREREN, voor jonkeren, den Jonker spelen. Men heeft meer diergelijke woorden, waarin men, behalve den Nederlandschen uitgang, nog den bastaardstaart eren vindt achteraan geklampt.

[Jouweel]

JOUWEEL, voor juweel, met de uitspraak der J, als het Fransche joyau.

K.

['k]

'K. De landlieden omstreeks Breda gebruiken veelal de 'k voor ik, bijzonder, wanneer het ontkennende en, het Fransche ne, volgt. B.v. 'k en kan het u niet zeggen; 'k en weet het niet. Voor dit ontkennende en hadden wij eertijds, gelijk bekend is, ook ne, van het Fransche ni of ne.

[Kaaijen]

KAAIJEN noemt men hier de vezels van geroost, gebraden of gesmolten vet. Dat het een zeer goed woord is, blijkt uit Kiliaan, door wien het vertaald wordt frustula frixa sive adusta ex arvina; adustae et exsuccae pinguedinis crustae. Hij voegt daarbij: convenit cum verbo χαίω, i.e. uro, aduro, torreo.
De Heer Weiland geeft de beteekenis van dit Brahandsche kaaijen aan het Geldersche en Groningsche kaan; dan, bij Kiliaan, zijn deze twee woorden onderscheiden, schoon weinig in beteekenis verschillende. Kaan is bij hem arvina vilior ex balaenis. Bekend is de kaan van het bier. Verkeerdelijk noemt men hetzelve kaam.


{==278==} {>>pagina-aanduiding<<}

[Kalfs-oogen]

KALFS-OOGEN noemt men hier eijeren, die in hun geheel, de dojer op het wit, te zamen gebakken, of ook gekookt of onder elkander gebraden worden. Elders noemt men dezelve ossen-oogen.

[Kalken]

KALKEN heet men hier, wat men in Holland witten noemt, de wanden op nieuw met kalk overstrijken. In sommige oorden van Neder-Saksen heeft kalken dezelfde beteekenis.

[Kalken]

KALKEN zegt men hier spottenderwijze voor hetgeen, wat men elders noemt iemand teekenen, in eenen iets minder kwaden zin, dan iemand met eene zwarte kool teekenen; of ook wel voor: iemand als boetschuldig, of als iets onbetaald gelaten hebbende, opteekenen. Op gelijke wijze zegt men in Neder-Saksen ook in eenen goeden zin ankleien; zie het Holsteinsch Idioticon van Schütze. Mogelijk heeft tot kalken in deze beteekenis betrekking het Duitsche spreekwoord im kalke liegen, d.i. in schulden zijn, geen krediet meer hebben. Zoo zegt men bij ons: in het krijt staan. Men was namelijk oudtijds gewoon, het door iemand verschuldigde met schrapjes van krijt op een zwart bord op te teekenen. Hiervan bij Bredero, in Griane, 5. D., niet verre van het einde: ‘de witten uitwrijven.’ Daar nu het witten der muren hier kalken genaamd wordt, is het geen wonder, dat het aanteekenen van zulke witten hier kalken heet. Men leze ook, wat de Heer Weiland, betrekkelijk deze overdragtelijke manier van spreken, op het woord Lei zegt.


{==279==} {>>pagina-aanduiding<<}

[Kalkmand]

KALKMAND noemt men hier eene van geschilde teenen gemaakte waschmand van de kleinste soort. Dezelve worden ook tot vele andere einden gebezigd, dan tot het vullen met kalk heb ik die nooit zien gebruiken.

[Kamp]

KAMP, voor een' akker, of een stuk land met eene hegge, of met kreupelhout, of met opgeworpene wallen en slooten omgeven. Dit is in geheel Neder-Saksen gebruikelijk.

[Kan]

KAN. Eene kan, voor eene zekere maat genomen, is te Breda twee pinten, zoo van natte, als van drooge waren, zeggende men, zonder onderscheid, b.v. eene kan olie, en eene kan witte boonen. Eigenlijk zoude, volgens den aard van het woord, kan alleenlijk van natte waren moeten gebezigd worden. Volgens sommigen komt het bij afkapping van cantharus; dan ook dit woord zoude, volgens Stilerus, van den wortel kan komen, in het gemeen iets hols of uitgeholds, met zekere lengte verbonden, te kennen gevende; zie Wachter, in Kan.

[Kant]

KANT. Kant en klaar zijn, voor volkomen in gereedheid zijn. Beide zijn woorden van dezelfde beteekenis. Zie Meyer's verouderde woorden, in kant. Dezelfde spreekwijze heeft men in Neder-Saksen; zie Brem. Nieder-Sächs. Wôrterb., op Kant.

[Kant]

KANT, en deszelfs verkleinwoord kantje, voor een proefje, een monster van iets, van welken aard ook, b.v. van erwten, boonen en diergelijke. Van drooge

{==280==} {>>pagina-aanduiding<<}
waren, b.v. brood, kaas, enz., is het ook elders zeer gebruikelijk voor een stuk of overschot van zulks. En dat het van natte waren ook niet zoo geheel vreemd is, getuigt de gewone spreekwijze van wijn, welke kant gestaan heeft. Stosch leidt het Fransche échantillon van kant af, als beteekenende eenen kant van eene stof, tot een monster afgesneden. Het oud Fransche escantillon schijnt dit gevoelen volkomen te bevestigen. Ten tijde van Ménage beleekende cantel in het Languedoksch nog een stuk van een aangesneden brood, kaas, of diergelijke. In dezelfde beteekenis vindt men het woord bij Roquefort, Gloss. de la langue Rom.

[Kantwerkers]

KANTWERKERS noemt men, te Breda, die soort van werklieden, welke op andere plaatsen kaaiwerkers, of ook wel kaai-boeven, genoemd wordt.

[Kapitalist]

KAPITALIST. Voor het invoeren der algemeene en gelijke belastingen over al de Nederlandsche gewesten, waren te Breda weinige der elders geheven wordende, en deze nog in zeer geringe mate, bekend. Dan daarentegen bestond aldaar eene belasting, in de overige gewesten, voor zoo ver ik weet, niet ingevoerd, te weten die van het zout- en zeepgeld. De aan dezelve schuldpligtigen werden in de aanslag biljetten in twee klassen verdeeld, als heele Kapitalisten en halve Kapitalisten, welke laatsten niet meer, dan de helft betaalden der eersten, wier opbrengst jaarlijks nog geene drie gulden, en dus voor de halve Kapitalisten weinig meer, dan eenen halven Rijksdaalder beliep.

[Kapoen]

KAPOEN is een verachtelijke naam, of scheldwoord,

{==281==} {>>pagina-aanduiding<<}
hier van Brussel overgewaaid, alwaar de kaai-boeven, aldaar voor een zeer slecht slag van volk gehouden, aldus genaamd worden.

[Kappers]

KAPPERS noemt men, in deze streken, de knopjes van zeker heestergewas, dat aan de heikanten vrij overvloedig groeit, en brem genoemd wordt. De bloem is geel, en gedroogd op genever gezet, of als thee gedronken, een goed middel tegen de waterzucht en het graveel. De knopjes der bloemen zijn groen en zeer klein. Tot rijpheid gekomen, worden de peultjes geplukt, en het zaad, uit zwarte korrels bestaande, wordt in de Apotheken verkocht, en, met heet water begoten, als thee gedronken. In Neder-Saksen noemt men dit heestergewas Braam, of Pinxterbloeme, in Opper-Saksen wordt het Ginster geheeten.

[Kapruin]

KAPRUIN wordt, aan den Zuid-Brahandschen kant, nog gebruikt voor eene vrouwenkap. Elders is het woord naauwelijks bekend, dan door de spreekwijze onder eene kaproen brengen. Even als men voor kapoen wel kapuin zegt, wordt voor kaproen ook kapruin gezegd.

[Kapuin]

KAPUIN zegt men doorgaans, voor kapoen.

[Karmil]

KARMIL is een in de Baronie van Breda veel gezaaid wordend gewas, uit welks eenigzins naar vlasbolletjes gelijkend zaad zeer goede olie geslagen wordt. Het is het meagrum sativum en onderscheiden van het raapzaad en van het zoogenaamde haveelzaad. De A en E hier in de uitspraak veel verwisseld wordende, hoort men het dikwijls kermil noemen.


{==282==} {>>pagina-aanduiding<<}

[Karnel, kernel, kornel]

KARNEL, KERNEL, KORNEL, noemt men ten platten lande het grofste van boekweiten-meel, 'twelk uitgezift zijnde tot spijze van arbeiders en andere geringe lieden dient; ongezift tot mesting van hoenderen, varkens, enz.

[Kastenmaker]

KASTENMAKER. Aldus werden te Breda voorheen de schrijnwerkers genaamd, schoon niet algemeen. Thans wordt laatstgemelde naam veelal met dien van kabinetwerker verwisseld.

[Kasije]

KASIJE, bij Kiliaan gespeld kassije, omschreven kassijweg, en vertaald via strata, viarum strata, via silicata, etc. In het Middeleeuwsch Latijn is het calciata, of calcata, Fr. chaussée, Eng. causey, zamengetrokken uit causeway, alles van het Lat. calx, kalk, en niet van calx, hiel, als a calceando, gelijk sommigen meenen. Dit woord wordt meest aan den kant van Zuid-Braband gebruikt; op andere plaatsen van het Land van Breda zegt men meer gemeenlijk steenweg. Meer gebruikelijk is kassije-steen, 'twelk bij Kiliaan is overgezet silex, lapis qua via sternitur; en bij hem komt ook voor het woord kassijen, d.i. met keisteenen beleggen, straten Ghecasseijt vindt men bij Mieris, Charterb. 111, 68, en kalstigeld, d.i. kassijegeld, straatgeld, ibid. p. 600. Dit kalstigeld nadert eenigzins aan het Bastaard-Lat., waarvan het gevormd is; maar nog meer kalsije, 'twelk ook meermalen gelezen wordt, en waarvan het niet onmogelijk is dat kassije gemaakt is. Kassijegeld wordt nog heden ten dage te Breda, op het voetspoor van niet zeer oude Regerings-stukken, gebruikt.


{==283==} {>>pagina-aanduiding<<}

[Kateil]

KATEIL wordt door Kiliaan overgezet bona mobilia, supellex. Junius, Etymol. Anglican., in Chattels, verstaat hierdoor alle roerende en onroerende bezitting, voornamelijk echter die, welke in vee bestaat. Zoo ook Skinner, Etymol. Ling. Angl., die chattels afleidt van ons katheijl. Catel is bij Furetière: ‘une chose qui tient le milieu entre les immeubles et les meubles; qui de sa nature est immeuble et se partage de même; comme des moulins, des navires, des fruits pendans par les racines après la Mi-Mai, et avant le pied coupé, parcequ' après la ceuillerie ils sont reputés meubles.’ Hiermede komt nagenoeg overeen de Heer Roquefort, Gloss. de la lang. Rom., die door hetzelve verstaat: ‘biens réputés tantôt meubles, tantôt immeubles, tels que les bleds, qui sont meubles après la Mi-Mai, et immeubles auparavant, comme n'étant pas encore séparés du fond.’ Dan hij heeft het ook, zoo als Kiliaan, in de beteekenis van effets mobiliers de toute nature; en deze is het, in welke het woord hier en op andere plaatsen in Braband en Vlaanderen genomen wordt. Het beste kateil is aldaar, gelijk hier en omstreeks, zooveel als het beste stuk huisraad. Dit beste kateil nu is ook begrepen onder het Bredaasch voordeel, 'twelk de langstlevende der Echtgenooten uit de goederen van den eerststervende vooruitneemt; zie Voordeel. Zeer waarschijnlijk komt het woord van het Keltische of Bas-Bretonsche chatal, chaptal, 'twelk vee of eene kudde van vee beteekent. En omdat eertijds de bezittingen meest in
vee bestonden, is het niet te verwonderen, dat, even als pecunia van pecus komt, kateil voor alle, voornamelijk voor roerend, goed genomen is. Men vindt het woord veel met eene C gespeld; zie onder

{==284==} {>>pagina-aanduiding<<}
anderen de Beschrijv. van Hulst, blz. 183. Van denzelfden oorsprong is waarschijnlijk ook het Fransche cheptel, eene overeenkomst wegens het vee; zie van dezelve het Code Napoleon, § 1800-1830.

[Katje]

KATJE. Een katje, voor een stukje, een sneedje. De Engelschen spreken hun to cut, snijden, en a cut, eene snede, als wij kat, uit. In het Wallisch is catt ook sectum, portiuncula.

[Katten]

KATTEN zijn de aan de zwakste zijde der stad opgeworpene aarden hoogten, of hooge bolwerken. Propugnaculum eminens zet Kiliaan het woord over. Eenigen meenen hetzelve alzoo genaamd van kütten, bedekken; anderen van katten, jacere, werpen, om dat dezelve veeltijds dienen voor hooge beukerijen; anderen eindelijk houden dezelve aldus genaamd naar hunne gelijkheid met de katten-ruggen. Men moet dezelve van de storm-katten wel onderscheiden. Zie eene katte beschreven bij Huydecoper, op Melis Stoke, III. 291. Dezelve waren beweegbare gevaarten, of torens van hout, die men konde voortrollen, en die de belegeraars gebruikten. Zie Matthaei Analecta, t. 3. p. 398. Sommigen meenen dezelve alzoo genaamd, omdat de krijgsknechten, onder bedekking van dezelve, even als katten, langs den grond sluipen.
Van kat in de eerstgenoemde beteekenis maakt Bredero, in Lucelle, het werkw. katten, voor opeenstapelen:

‘Dan wert benadert en becinghelt stracx de steen 
Met loopgracht en met schans, met weeren en bolwercken, 
Dan kat men kat op kat.’ 



{==285==} {>>pagina-aanduiding<<}

[Katvisch]

KATVISCH noemt men hier allerlei slechte of kleine riviervisch, waarschijnlijk omdat de eigenlijke katvisch, bij Kiliaan in het Lat. alburnus, in het Nederd. blik, waarvoor men doorgaans bliek zegt, genaamd, niet van de beste soort is. In het Brem. Nieder-Sächs-Wôrterbuch wordt Katt-fiske uitgelegd door kleine visch, welke men de katten voorwerpt. Kat-aal vindt men in den Warenar met den pot van Hooft.

[Kauwaauwen]

KAUWAAUWEN, voor snappen, babbelen. Het is misschien eigenlijk: klappen als eene kauw. Bij Kiliaan vindt men kauwetteren, kauwetten, 'twelk aldaar overgezet is vociferari instar monedulae; garrire, convitiari, contumeliam dicere, obtrectare. Dit woord vindt zich bijna volmaakt weder in het Westphaalsche kwateren, kwitteren, garrire, nugari foeminarum modo. Richey, in Idiotic. Hamburg., heeft kabbauen, hadern, wiederbellen, belffern; en kabbau, Haderkatze, Zänkisches Maul. In het Brem. Nieder-Sächs Worterb., 2. Th.S. 711, heet kabbauen mit lautem Geschrey unter einander zanken. Het wordt aldaar zamengesteld uit babbeln of kibbeln, ons babbelen of kibbelen, en bauen, bouen, wouwen, bellen, welke afleiding mogelijk even ongegrond is, als mijne bovenstaande gissing. Men hoort nu en dan ook het woord kauwaauw voor een snapachtig vrouwspersoon.

[Ké]

KÉ wordt in deze streken, door de boeren, veel gebruikt als een stopwoordje, voor kek, kijk, of ook als ei! Het komt ook menigwerf voor in de Schadtkiste der Philos. en Poëten, en wordt aldaar qué gespeld; onder anderen blz. XLVI:

{==286==} {>>pagina-aanduiding<<}

‘Waarom syt ghy bedroeft? qué opent mij de keest.’
(Wat keest zij, leert de Heer Weiland op dat woord). Doch in de Spelen van Sinne, te Antwerpen bij Silvins, 1562, leest men overal ké.

[Keelen]

KEELEN, zeker moeskruid, zijnde het jonge knollenloof met de even geschapene knolletjes aan dezelve, 'twelk zeer veel alhier gegeten wordt, vooral in het voorjaar, wanneer nog geene andere versche groenten te vinden zijn. In het najaar wordt het meer tot den winter-voorraad ingelegd, dan versch gebruikt. Zoude het woord ook komen van caulis, niet in de beteekenis van kool, maar van eenen steel? De elders den keelen gegevene naam van steel-loof, of raap-stelen doet mij dit bijna denken. De sprokkelmaand heette in het oud-Saksisch sprout-kele van sprout, spruiten, en kele, de steel van eene plant, omdat in deze maand het moes, en voornamelijk het wortel-moes, begint uit te spruiten.

[Keeren]

KEEREN, voor vegen, hoezeer niet algemeen. Bij Meyer komt het onder de verouderde woorden voor. In Neder-Saksen is keeren meer gebruikelijk, dan vegen.

[Keeren]

KEEREN hoort men hier veel, niet alleen voor afkeeren; maar ook in het algemeen voor beletten.

[Kees]

KEES, voor kaas. Ook op andere plaatsen, waar men kaas zegt, hoort men het spreekwoord: klaar is kees. (de kees). Het is ook in het Neder-Saksisch niet onbekend, ofschoon de uitspraak aldaar op de meeste plaatsen kaise is. Kees is dus meer, naar het schijnt, eene na-
{==287==} {>>pagina-aanduiding<<}
volging van het Duitsche Käse, dan van het A.S. cese. Zie over het Duitsche woord von Stade, Erläuter. der vornehmsten Biblischen Wôrter, p. 329. Ed. Brem.

[Keet]

KEET, bij Kiliaan Keete. Dit woord hoorde ik eens aan den Zuid-Brabandschen kant, onder het boeren-volk gebruiken voor een woord, 'twelk Lipsius, Epist. 44. Cent. 3. ad Belgas, wil afgeleid hebben van cutis, doch anderen met meer waarschijnlijkheid doen komen van kutten, scindere, secare, het Eng. to cut, cunnus; quia, zegt Wachter, a natura in duo labra divisus. Ook is bij de Engelschen nog a cut eene snede; zie den Heer van Hasselt, op Kiliaan, alwaar hij in de aanteekening nog eene derde afleiding bijbrengt, te weten van het Gr. χύϑος, semen. In den Belga Graecissans van Reitz vinde ik het afgeleid van χύσϑος, podex en ook cunnus beteekenende. Junius, Glossar. Goth., p. 382, leidt het van 't Angels. cwith af, 'twelk eigenlijk matrix beteekent, en hetzelfde woord is, als het oud-Duitsche quiti, ook matrix, vulva, beteekenende. Zie het laatste bij Schilter, Glossar. Teuton. Ik heb het woord ook door uitsmijting der N, afgeleid gevonden van kunte, in Neder Saksen algemeen hetzelfde beteekenende, en komende van kun, kunne, kyn, chum, geslacht. Men zoude het woord ook in de beteekenis van eene holligheid kunnen opnemen, welke het heeft in de benaming der Düvels-kutte in Oost-Friesland, waarvan zie Ciuverius, de tribus Rheni alveis, Cap. 25,
in fine. In Zeeland heeft een kinderspel plaats, duitje in het kutje genaamd, elders in het ootje. Zie over het woord, in dien zin, mijne Naamsuitgangen, blz. 110 en 111.


{==288==} {>>pagina-aanduiding<<}

[Keet]

KEET. Ten platten lande vindt men in deze streken, veelal op de boeren-hoeven, een van de woning afgezonderd gebouwtje, de keet genaamd, in 'twelk de landlieden des zomers meestijds huishouden.

[Kelderig]

KELDERIG te zijn, of te smaken, heeten hier de spijzen, die, door wat lange in den kelder gestaan te hebben, eenen eenigzins duffen of bedompten smaak aangenomen hebben.

[Kemp]

KEMP, voor kennip; vooral in het daarvan afgeleid bijvoegl. naamw. kempen; b.v. een kempen dek van een paard.

[Ken]

KEN. In de verkleinwoorden heeft men in deze lańdstreek den ouden uitgang ken niet met dien van je verwisseld. Zoo zegt men b.v. boomken, fleschken, doosken, trapken, veerken, wormken, kindeken, en in het oneindige. Somtijds wordt, om de welluidendheid, eene S tusschen ingevoegd, b.v. dwergsken, vermaningsken, wegsken; somtijds uit noodzakelijkheid, wanneer het woord op eene K eindigt, b.v. banksken, boeksken, kerksken, kloksken, priksken, vleksken, vorksken en honderd andere. In eenige woorden wordt welluidendheidshalve eene E ingelascht; b.v. in hondeken, pieteken. Wanneer de woorden in het meervoud de laatste letters verdubbelen, voegt men altijd eken in plaats van enkel ken achter aan; b.v. in manneken, rammeken en een aantal anderen, om van beddeken, kanneken, kommeken, penneken en diergelijke van het vrouwelijk geslacht, welke oudtijds reeds die verdubbeling in den eersten naamval van het

{==289==} {>>pagina-aanduiding<<}
meervoud hadden, niet te gewagen. Voor liefken, 'twelk zich even goed zoude vleijen als briefken, heeft het gebruik, wegens de zoetheid van het woord, het zoetvloeijender lieveken aangenomen. Niet zeldzaam wordt daarentegen de sluitletter weggelaten, b.v. in wooreken, voor woordeken; beeleken, voor beeldeken; kinneken, voor kindeken. Dan dit is een verbasterd volksgebruik. Enkele reizen wordt zelfs eene geheele terminatie achtergelaten, b, v. in varksken, voor varkentje. In niet weinige woorden heeft echter ook de uitgang je plaats, b.v. lintje, katje, kantje, lijstje, steeltje, enz. Zonderling is het, dat in ettelijke woorden de beide uitgangen als vereenigd schijnen. Zoo zegt men met wegsmijting van den sluitletter, voor een broodje, een brooiken; voor een lootje, een looiken; voor een hoedje, een hoeiken; voor een raadje (radje), raaiken. In plaats van gaken, zegt men ook elders, ja zelfs bij Dichters, even als hier, gaaiken. Dikwijls wordt in de uitspraak de N niet gehoord, doch in geschrifte dient dezelve niet weggelaten te worden. De Neder-Saksen, de Brabanders en Vlamingen spreken dezelve ook nog uit. Ken is ons oude kijn, het Hoogduitsche kein, thans chen en lein; zie Huydecopers Proeve op Vondels Herschepp. van Ovidius, I.B.v. 135; afkomende van het Angels. cyn, of de Wallische verkleinende lettergreep cyn, welke als kin wordt uitgesproken; zie Adelung, Mithridates, 2. Th.S.
148. De Engelschen hebben in sommige woorden ook nog het verkleinwoord kin, als: in lambkin, kilderkin.

[Kennen]

KENNEN, voor bekennen. Het was voor 1795 nog wel

{==290==} {>>pagina-aanduiding<<}
gebruikelijk in het hoofd van acten, die niet zelden begonnen met de woorden: ‘Wij ondergeteekenden kennen en lijden,’ d.i. bekennen en belijden. Men vindt het in dien zin dikwijls in het Passionael. Daarentegen vindt men in hetzelve, Winterstuck, fol. 137. kol. 4, van den tweeden druk: bekennen, voor eenvoudig kennen. In datzelfde stuk, fol. 125. kol. 3, wordt kennen gebruikt voor toekennen. ‘Dattet hem (hun) niet zoude ghekent (toegekend, d.i. toegerekend) worden.’

[Kennen]

KENNEN, voor begrijpen. Men hoort hier zeer veel: dat ken ik niet, om te willen zeggen: dat is mij onverklaarbaar, of, gelijk men in de wandeling wel zegt: dat gaat mijn verstand te boven, daar heb ik geen hoogte van, enz.

[Ker]

KER, voor kar. Ofschoon Kiliaan karre en kerre heeft, geloof ik echter, dat kar het regte woord is, dewijl Cabsar reeds de voertuigen der Duitschers, met een gelatinizeerd woord, carri noemt; en omdat in het Keltisch carr eene kar, en cart eenen wagen beteekent. Doch dergelijke verwisselingen der A en E zijn niet ongemeen, als smart en smert; hart en hert; scharp en scherp; star en ster; enz. Zelfs doen de dichters, onder de ouden voornamelijk, ver en andere woorden, die de E niet in A veranderen, rijmen op woorden, die alleen de A toelaten. Ker werd van ouds veel geschreven; zie onder anderen van Oosten de Bruyn, Geschied. van Haarlem, I. D. blz. 175. In het Wallisch verandert carr en carth in de zamenstelling veel in cer en cert.


{==291==} {>>pagina-aanduiding<<}

[Kerkeknaap]

KERKEKNAAP, voor kerkeknecht. Zie over knaap, in de beteekenis van knecht, mijne oud-Frieshe Spreekwoorden, blz. 98, en Register, blz. 70. Men heeft mij doen opmerken, dat ik, blz. 99, mijne meening duidelijker zoude uitgedrukt hebben, indien ik geschreven hadde: dan thans houdt men het woord knaap enz. Nog niet zeer lang geleden, plagt men hier te lande de knechts der gilden en van andere genootschappen knapen te noemen.

[Kerkelijke geregten]

KERKELIJKE GEREGTEN, ook wel, bij verkorting, doch verbastering, kerkregten gezegd, noemen hier de Roomsch-Katholijken de Sacramenten, welke aan hen, die in doodsgevaar verkeeren, worden toegediend. Van iemand, voor wiens herstel alle hoop is opgegeven, hoort men dikwijls zeggen, dat hij reeds onder de kerkregten ligt, d.i. dat hij reeds de volle bediening der kerkelijke geregten gehad heeft.

[Kermil]

KERMIL. Zie Karmil.

[Kersnacht]

KERSNACHT, voor Kersavond. Zie hiervan op Genecht.

[Kersten-brief]

KERSTEN-BRIEF noemen hier de Roomschen eenen doop-brief. Kerstenen weet men, dat in de oude taal doopen was, zooveel als kersten, d.i. Christen maken; zie den Teuthonista. Men vindt ook bij oude schrijvers kerstinen. Kiliaan heeft kersten doen. Men vindt tot in het Laplandsch toe christet, voor doopen, zoo wel als chrestiener, christianiser, in het Fransch. De Engelschen zeggen nog to christen. In het Plat-Duitsch zegt men kerssen in plaats van kersten.


{==292==} {>>pagina-aanduiding<<}

[Keten]

KETEN hoort men hier nog al dikwijls zeggen voor ketting.

[Ketsen]

KETSEN, of Kitsen, voor: aanjagen, aanzetten, aanhitsen. Zie het woord bij Kiliaan, Eng. to catche.

[Keuren]

KEUREN wordt hier niet alleen in den meer algemeenen zedelijken zin van beproeven, toetsen, gebruikt; maar ook in den meer ligchamelijken komt koren, keuren, voor als proeven, gustare, ook bij Kiliaan.

[Keuvelen]

KEUVELEN teekent de Hr. Wassenbergh als eene bijzonderheid aan in Friesland gebruikelijk te zijn, voor kallen, kouten, praten; dan hetzelve is hier niet minder gemeenzaam, zoowel als elders.

[Kid]

KID, of Kidje, voor een klein paardje, een hitje. Zie Kit.

[Kieken]

KIEKEN wordt hier uitgesproken, gelijk het geschreven wordt. Hetzelve is beter, dan kuiken. Alle verwante tongvallen hebben de I behalve het Neder-Saksisch en Hoogduitsch. Het A.S. heeft cicen, het Eng. chiken; het Neder-Saksisch Küken. In het Hoogd. klinkt de uitspraak van vele Duitschers als I. Het verkleinwoord is hier in de Baronie kieksken, in Neder-Saksen Küksken.

[Kiel]

KIEL, voor kittel, kedel, keel, is niet alleen in Friesland, waarvan de Hr. Wassenbergh zulks aanteekent, maar ook hier in gebruik, gelijk op meer plaatsen van ons Vaderland en in geheel Neder-Saksen. Zie over de

{==293==} {>>pagina-aanduiding<<}
afleiding van het woord kittel, von Stade, Erläuter. der vornehmsten Biblischen Wôrter, p. 351.

[Kielgronden]

KIELGRONDEN, waarschijnlijk zamengetrokken uit kiezel-gronden, meene ik, dat in deze streken genaamd worden die plaatsen, waarin veel kiezelsteen gevonden wordt.

[Kiem]

KIEM heb ik hier meer dan eens hooren gebruiken voor kiesch, doch meest van spijs of drank, Men vindt het woord in dezelfde beteekenis bij Kiliaan.

[Kienkvuit]

KIENKVUIT zeggen de landlieden in de omstreken van Breda voor eenen kikvorsch, of kinkvorsch, en zulks bij verwisseling der P in V. Puit toch is bij de Brabanders en Zeeuwen nog een kikvorsch. Dat het niet alleen eene pad, maar ook een kikvorsch beteekent, blijkt uit Bredero, uitg. van 1565, in de Klucht van de koe, blz. 670: ‘die om podden te markt gaat, is wel belust om vleijs.’ Zie ook Ihre op padda. Vergelijk wijders het door mij aangeteekende in het Taalkundig Magazijn van den Hr. de Jager, I. D. blz. 254 en volgg.

[Kiezel-keijen]

KIEZEL-KEIJEN noemt men hier de steentjes, elders in ons Vaderland kezel-steen, kiezel-steen, en kittel-steen, genaamd. De Teuthonista heeft keselijnck, silex, en keselijngs, siliceus. Bij Otfridus, I, 23, 24, zijn kisila kiezelsteenen. In het Neder-Saks. is het kieseling. Het Allemann. kiss of kiess en het Angels. ceosl beteekent sabulum, of glarea, en het Duitsche Kieselstein, Angels. ceosl-stan, een keisteen. In Friesland is kiesel ook puin.


{==294==} {>>pagina-aanduiding<<}

[Killen]

KILLEN, voor vermoorden, bijzonder voor verraderlijk vermoorden. Bekend is het Eng. to kill, met hetwelk dit woord van denzelfden oorsprong schijnt, en wel van Angel-Saksischen, in welke taal de dood cwoelm heet, en dooden cwellan. In het Scandisch is kilia caedere; in het Deensch quaelle strangulare, en in het Wallisch archollw vulnus, en archoll vulnerare, occidere. Bij den Hr. Weiland zie ik, dat het ook door Hooft gebruikt is. Junius en Skinner schijnen ten onregte ons kelen, jugulare, hiertoe te brengen.
Killen is in het Neder-Saksisch ook eene kille gewaarwording doen ondervinden. Mij killen de thänen is in die taal: ik voel eene kille koude aan de tanden, niet: de tanden kwellen mij, gelijk von Stade, Erläuter. der vornehmsten Bibl. Wôrter, p. 487, wil. Ik heb eene soorgelijke uitdrukking ook wel in deze streken gehoord. In de Meijerij van 's Hertogenbosch is killen koud zijn. Vergelijk het Brem. Nieder-Sächs. Wôrterb., op killen.

[Kinderachtig]

KINDERACHTIG, voor: veel werks van kinderen makende; veel van kinderen houdende.

[Kinderbed]

KINDERBED wordt hier doorgaans gezegd, zeer zelden kraambed, 'twelk ook niet bij Kiliaan voorkomt; maar wel kraam, dat is kinderbedde, en kraamvrouwe, voor puerpera. Ook in Neder-Saksen is geen ander woord dan kinderbed of kindbed gebruikelijk. Kinderbeddesche, voor kraamvrouwen, vrouwen, die in het kinderbed liggen of daarvan pas opgekomen zijn, leest men in den Bijbel bij W. Gailliaerd, 1568, Jerem. 31. vs. 8. Bij Kiliaan en Plantin is het kinderbedvrouwe.


{==295==} {>>pagina-aanduiding<<}

[Kindskorf]

KINDSKORF, voor datgene, wat men elders doorgaans noemt de luijermand. Men verstaat daardoor gemeenlijk, per synecdochen continentis pro contento, de geschenken, welke door de grootouders van mans zijde voor de luijermand van het eerste kind gegeven worden.

[Kinnen]

KINNEN, voor kennen. Het was oudtijds zeer gemeen. Men vindt het bij Spieghel, Hertsp. 6, 362; en bij Anna Byns, op verscheidene plaatsen.

[Kissen]

KISSEN, voor sissen, 'twelk hier zelden of nooit gebruikt wordt. Zie over deze beide woorden de Heeren Ypey en Ackersdyk, verv. van taalkund. aanmerkk. over verouderde woorden van den Staten Bijbel, blz. 89, en Huydecoper, Proeve, 12. B.v. 364; en over kissen denzelfde, Proeve, 6. B.v. 883.

[Kissen]

KISSEN, voor ophitsen.

[Kit]

KIT wordt hier van een ontuchtig vrouwspersoon gebruikt, misschien bij verbastering van kitse, ketse, eene loopster, van ketsen, kitsen, cursare, cursitare, venari, discurrere, bij Kiliaan, die ook heeft ketsmerie, equa lasciva; et mulier lasciva. Het werkw. kitten vindt men bij Bredero in de Klucht van de koe:

‘Ay lieve laet mijn sitten, 
Drinckt gy dat dat gy swiet, 
Mijn lust nou niet te kitten.’ 

Voor het overige is hier kid, of kidde, en kedde ook in gebruik voor hit, Eng. ook a kid. Zie Kid.

[Klaar]

KLAAR, voor zuiver, rein, zindelijk, is, in de Baronie

{==296==} {>>pagina-aanduiding<<}
van Breda, voornamelijk ten platten lande, in algemeen gebruik.

[Klaar houden]

KLAAR HOUDEN, voor schoon houden, vindt men nog tegenwoordig in polders- en andere rekeningen, in navolging der ouden. Het komt ook voor in de Ordonnantie en Reglement van 't arm kinderhuis, bij van Goor, Beschrijv. van Breda, blz. 133. Iets klaren beduidt eigenlijk, zegt Tuinman, Vervolg op de Fakkel der Nederduitsche tale, rein maken. Zie blz. 115. Klaeren is bij Kiliaan clarare, clarificare, clarum et purum reddere; bij van Mieris, Charterb., I. D. p. 274, is het: zuiver verklaren. Klaeren en zelfs kleeren heb ik bij de Ouden gevonden, voor reinigen, zuiveren, ook in den zedelijken zin.

[Kladde]

KLADDE wordt, in de lagere volkstaal, voor eene uitgeworpene fluim gebruikt.

[Klafter]

KLAFTER wordt hier meest gebruikt van eene zekere hoeveelheid hoois. Bij Kiliaan is het ulna, quatuor cubiti; doch de Heer Weiland heeft het niet. Wachter omschrijft het als eene mensura sex pedum, en zegt, dat het meest van hout gebruikelijk is. Voorheen was het, volgens hem, Laffer; doch het verder door hem aangeteekende pleit voor de bijvoeging der K.

[Klakkeloos]

KLAKKELOOS, eensklaps, onverwacht, zonder door eene klak gewaarschuwd te zijn. In de beteekenis, hier bedoeld, is klack bij Kiliaan, onder anderen, fragor; sonus verberis; ictus resonans; plausus; sonora percussio. Dat het een klanknabootsend woord is,

{==297==} {>>pagina-aanduiding<<}
even als klappen, kletsen, en diergelijke woorden, begrijpt een ieder. Klakkeloos is een woord niet van heden of gisteren. Men vindt clackloes, in een' regtsgeleerden zin, voor hetgeen wij nu zouden zeggen raauwelijks, of ter eerster instantie, in het Gr. Charterboek van Friesl. 2. D. blz. 69. Bij Bredero, in Angeniet, 4. Handeling, 1. uitkomst:
‘Hoe komt, dat ghy myn nu dus klackeloos verlaat?’
Het is meer dan waarschijnlijk het Gothische klaklaust en het Angel-Saksische glacles. Eene eenigzins andere beteekenis heeft het Plat-Duitsche klackloos; zie Richey, Idiotic. Hamburg., op hetzelve, en het Brem. Nieder-Sächsisch Wôrterb., op klackloos. Het wordt in die taal ook als bijvoegl. naamw., doch bij ons slechts als een bijwoord, gebruikt.

[Klamp]

KLAMP. Voor hetgeen, wat men in Holland zegt een blok tienden, zegt men hier een klamp, hetwelk ik echter, in dien zin, bij Kiliaan niet vind. Een block lands is bij hem ager fossa, aggere, aut sepe, clausus; septum, ager septus, en zoo veel als belock, van luijcken, claudere. Eveneens acht ik klamp, bij Kiliaan hetzelfde als klamme, zoo veel te zijn, als eene zekere streek lands, binnen zekeren omvang beklemd, besloten, beperkt; ten zij men klamp hier liever in dien zin verstaan wille, als men een klamp hooi, of een hooiklamp zegt, voor eenige zamengepakte bossen hooi, beteekenende het Wallische clamp ons klomp.

[Klampen]

KLAMPEN wordt hier nog menigmaal gebruikt in den eigenlijken zin, welken Kiliaan opgeeft, het vertalende harpagare, harpagine apprehendere, unco detinere.

{==298==} {>>pagina-aanduiding<<}
Zoo noemt men hier b.v. het vangen van ratten en muizen door de katten, van duiven en ander weerloos gevogelte door roofvogels, klampen.

[Klang]

KLANG heb ik hier wel eens gehoord voor klank, geklank. Zie over dit woord mijne oud-Friesche Spreekwoorden, blz. 42, alwaar ik verzuimd heb aan te teekenen, dat in het spreekwoord: Better ynffe fuwgle sangh, dan yne herren klangh, de vogelenzang de vrije, ruime lucht aldaar beteekent, even als bij Bredero, in Jerolimo, 1. Deel, in het begin:
‘Ick ben liever in de harmonieuse melodive voglesangh, Als in de odieuse stinckende boeijens en ijs're klangh,’ welke plaats mij thans doet denken, dat herren in opgemeld spreekwoord niet beteekent Heeren, d.i. Regters, maar herren, het Lat. cardines, de zware harren der deuren van de gevangenis. Ik vrees ook hier mij te hebben laten wegslepen door het gezag van den Hoogleeraar Wassenbergh, die het spreekwoord vertaalt: ‘beter in de ruime lucht, dan in het gedruisch der raadzaal,’ en het uitlegt, dat het beter zij, in de ruime lucht, dan in de gevangenis. En niet anders wordt ook of de woordelijke of de zakelijke zin opgegeven in twee of drie andere overzettingen, welke ik van dit spreekwoord bezit. Alleen zegt eene derzelve, dat het beter is te ontvlieden, dan zich uit de gevangenis te verdedigen.

[Klapbus]

KLAPBUS noemt men hier een uit boombast, voornamelijk uit vlierhout, vervaardigd pijpje, door twelk de kinderen propjes papier, erwten of iets anders schieten.


{==299==} {>>pagina-aanduiding<<}

[Klapkorf of Klepkorf]

KLAPKORF of KLEPKORF. Aldus noemt men alhier, even als op sommige plaatsen van Zeeland, de hengelkorven, met een open- en toeslaand deksel. Zoo wordt in de trekschuiten het bovenluik van den ingang de klap genaamd. Een ieder weet, wat eene klapkooi of klepkooi is, en kent het daarvan in de praattaal gebruikelijke klepschuw.

[Klappen]

KLAPPEN wordt hier, ten platte lande, vooral naar den kant van Zuid-Nederland veel gebruikt voor praten, snappen; b.v. wij stonden wat te klappen. - Komt gij wat bij mij klappen? Het is ook de eerste en echte beteekenis van het woord. Costumen van Antwerpen, manier van procederen, §8: ‘Item sullen d'advocaten en procureurs te wijlen dat andere heur saken bedinghen, moeten goet gehoor gheven sonder te clappen oft rumoer te maken, enz.’ Bij Spieghel, Herspiegel, 3. B. vs. 144, heet de kunst van wel te spreken zelfs klappingh-kunst. Op dezelfde wijze heeft klapfen, klaffen, bij de Duitschers ook de beteekenis van plaudern, zwetsen, meest in eenen kwaden zin, voor accusare, calumniari. Van klappen, in de beteekenis van veel praten, heeft men het zelfst. naamw. klappei gevormd. In het Vlaamsch is klapper meest altijd in een goeden zin gebruikelijk; de ergste, welken men gewoonlijk daaraan hecht, is die van eenen snapper.

[Klaveren]

KLAVEREN, voor klimmen, klauteren. Men vindt het bij Kiliaan. In het Deensch is het klaffver, in het Neder-Saks. klauern, en is ontleend van het klimmen der dieren, die klaauwen daartoe gebruiken. Zie over

{==300==} {>>pagina-aanduiding<<}
klaveren, Huydecoper, Proeve, 2. uitgave door van Lelyveld, 1. D. blz. 391 en volgg.

[Kleeden]

KLEEDEN. Eene begijn of non wordt gezegd gekleed te worden, wanneer dezelve, bij het doen harer professie, het ordens-kleed aangetogen wordt.

[Kleerkoopers]

KLEERKOOPERS, of eigenlijk oude kleerkoopers, worden te Breda niet alleen de opkoopers genaamd, welke elders oude lorren verkoopers, tangerijnen, en wat dies meer is, heeten, maar ook de uitdragers. Ook de voornaamsten onder de laatsten moesten, toen de gilden nog in stand waren, niet alleen leden van het kleer-koopers-gilde zijn, maar ook, ten teeken daarvan, of zelf in hunne winkels oude kleederen herstellen, of, gelijk de meesten deden, te dien einde eenen kleedermakers-knecht of jongen in dezelve stellen, en waren dus inderdaad oude kleermakers, in onderscheiding der nijencledermakers, gelijk dezelve genoemd worden in twee stukken bij den Heer van de Wall, blz. 297.

[Klei]

KLEI. De klei noemt men hier de Hollandsche landerijen, die aan de Baronie grenzen, in tegenoverstelling van de meer zandige streken der Baronie. Hij woont in de klei. - Het beest, dat ik slagt, komt uit de klei, enz. Zoo zegt men ook, in denzelfden zin, een kleiboer, kleiboter, enz.

[Klei]

KLEI. Veel klei onder den voet hebben, voor: veel land bezitten. Bij Constantyn Huygens, in zijn Hofwijck, beroemt zich een boeren-vrijer veel klei aan of achter het gat te hebben.


{==301==} {>>pagina-aanduiding<<}

[Klets]

KLETS, voor borg. Hiervan de spreekwijze, iemand een klets aanzetten. In het Neder-Saksisch is het Klitse, Klivve; en klitzen, anklitzen, op rekening aanschrijven; zie het Brem. Nieder-Sächs. Wôrterb. op klitz, alwaar gezegd wordt, dat in het Hollandsch kletsen, borgen, op krediet koopen, is, hetwelk ook te Breda plaats heeft.

[Klieven]

KLIEVEN, voor: van een scheiden, verdeelen, in het gemeen. Men vindt het, in dien figuurlijken zin, ook wel bij oude schrijvers; onder anderen in eene aanhaling uit die Nieuwe Chronycke van Brabant, in Huycopers Proeve, blz. 342. en uit den Ridder Hooft, blz. 343.

[Klik]

KLIK, voor den voorslag van de klok. Hiervan zegt men wel eens het is klik voor zessen, voor hetgeen wat men elders zegt het is op slag van zessen. Daar het een klanknabootsend woord is, behoeft naar de afleiding niet angstvallig gezocht te worden. Bij Kiliaan is het verber, ictus, tax; waaruit blijkt, dat het zeer eigenlijk voor een' slag of voorslag gebruikt wordt. Het zoude echter ook kunnen gehouden worden te komen van klikken, verklikken, dewijl volgens den Heer Weiland, op het woord voorslag, de waarschuwende aanslag van eene klok ook verklikker, verklikkertje, genoemd wordt. Hoe dit zij, Ihre, op klicka, zegt: ‘Denotat vero klicka proprie leviusculum crepitum edere, qualis esse solet horologiorum.’

[Klik]

KLIK. Hoezeer anders hier de I doorgaans als IE uitgesproken worde, zegt men hier meestal klik van een overgeschoten brok, in plaats van kliek.


{==302==} {>>pagina-aanduiding<<}

[Kling]

KLING. Zijne kling trekken, voor: van eene zaak terugkomen, of zijn woord intrekken. Waarschijnlijk heeft deze spreekwijze in den beginne in eenen eigenlijken zin beteekent terugkeeren, of achteruitgaan, 'twelk zeer gemeen voor terugkrabbelen, van zijn woord afgaan, gebezigd wordt. Mogelijk is de spreekwijze van de klink van de deur ontleend geweest, ten zij men liever dezelve van het terugtrekken en in de scheede steken van eenen degen ontleend achte. Men zegt ook wel, doch minder, zijne kling terugtrekken, 'twelk meer voor de laatst gegevene uitlegging zoude pleiten.

[Klinker]

KLINKER. De stads-klinker is, in oude stedelijke stukken, de beambte, die thans de stads belleman genaamd wordt.

[Klinker]

KLINKER, voor een sterk mensch, of voor iets, dat groot en zwaar in zijne soort is. In het Neder-Saksisch noemt men gansch omgekeerd een zwak, mager mensch een klincker. Zie het Holsteinsch Idiotic. op het woord.

[Klis-koek]

KLIS-KOEK noemt men hier drop. Het is eene verkorting van kalis-koek, als gemaakt wordende uit het sap van kalissen-hout, doorgaans zoet hout genaamd, hoezeer men het ook zoude kunnen afleiden van klessen, klissen, 'twelk in de oude taal kleven beteekende.

[Kloek]

KLOEK, in navolging van het Hoogduitsche klug, voor wijs. Bij voorb. ik kan er niet kloek uit worden, voor wat men elders zegt: ik kan er niet wijs uit worden;

{==303==} {>>pagina-aanduiding<<}
of, ik ben niet kloek genoeg in die zaak, voor wijs genoeg, gelijk men elders spreekt. Men vindt het, in die beteekenis, in het Passionael, Winterstuck, van 1489, fol. 68, d, en bij Bredero, in het Moortjen, 4. uitk. van het 4. deel:
‘Veel Indianen zijn kunstige kloecke menschen.’
Cats en Huygens hebben het zelfs nog meer dan eens in dien zin gebezigd. In den Staten-Bijbel komt het verscheidene reizen in dien zin voor; b.v. Spreuk. 12; vs. 4:
‘Eene kloeke huisvrouwe is de kroone hares Heren.’
In geheel Neder-Saksen is het woord kloek niet alleen in de bovengenoemde spreekwijzen algemeen, maar ook bij andere gelegenheden zelfs meer in gebruik, dan wijs. Het woord wordt ook even als wijs met on of un zamengesteld als het tegenovergestelde van kloek en wijs. Bij ons zegt men thans nog kloek van zinnen, kloekzinnig, alsmede iemand verkloeken, voor iemand verschalken, in de praattaal, de loef afwinnen, eene vlieg afvangen.

[Kloek]

KLOEK noemt men hier eene kloekhen. Men leidt het van gloeire af; dan beide zijn klanknabootsende woorden; even als b.v. het Wall. cloccian, clwccian, het Bretonsche cloc hat, en het Eng. to cluck of clock; men behoeft dus met von Stade, Erläuter. Biblischer Wôrter, S. 273, het oud-Duitsche clohhon, pulsare, waarvan Glocke zoude komen, niet te baat te nemen. In het oud-Fransch was het ook clouque; zie den Heer Roquefort, Glossaire de la langue Romane, op het woord.


{==304==} {>>pagina-aanduiding<<}

[Klok-huis]

KLOK-HUIS noemt men hier, wat men in Holland een peper-huisje noemt. In het Neder-Saksisch zegt men tute, een hoorntje, even als de Franschen cornet zeggen, naar de gedaante.

[Klok-spijs]

KLOK-SPIJS. Om aan te duiden, dat iets wel aan den man wil, dat veel aftreks in iets plaats heeft, zegt men hier: het gaat af als klok-spijs. Waarvan de spreekwijze ontleend zij, is mij onbekend. Bij Kiliaan is klok-spijze de spijs, waarvan de klokken gegoten worden.

[Klompzak]

KLOMPZAK. Iemand klompzak geven wordt door den Hr. Weiland gezegd, in den boertigen stijl, in Friesland te beteekenen, iemand klop geven. Dezelfde spreekwijze wordt ook hier en daar, in deze streken, daarvoor gebruikt. In Neder-Saksen heeft men een bij de jeugd bekend spel, klompzak of katten-klompzak genoemd, waarbij met ineen gedraaide zakdoeken geslagen wordt.

[Klooster]

KLOOSTER. Het klooster wordt nog te Breda genaamd het gewezen klooster van St. Catharinendal der Norbertijner-nonnen van de Premonstratenser orde. Bij de laatste inneming der stad Breda in 1637 was door Frederik Hendrik toegestaan, dat hetzelve, nevens den Begijn-hof, zoude behouden worden. Dan, daar de gemelde Vorst eene Illustre School te Breda in 1646 oprigtte, trof hij met den Prior van hetzelve klooster eene overeenkomst, bij welke het, ter vestiging dier Illustre School in hetzelve, aan den Vorst werd afgestaan, die aan de kloosterlingen in de plaats gaf

{==305==} {>>pagina-aanduiding<<}
een stuk lands bij Oosterhout, om een nieuw klooster te bouwen met een Refuge, in tijd van oorlog, in de stad, staande op de Havermarkt. Dan, deze Illustre School, bij acte van surschéantie, in dato 2. Februarij 1669, van Willem Hendrik, Prins van Oranje, naderhand Koning Willem, zoo goed als vernietigd zijnde, zijn van het klooster vier bijzondere woningen gemaakt, en, in 1740, met de kerk verkocht. Thans dient het geheele Blok, uitgezonderd het gewezen huis van den Prior, tot eene kaserne voor het krijgsvolk.
Het gemelde klooster is gesticht te Woude, een uur ten oosten van Bergen-op-Zoom, omtrent den jare 1269. Eene overstrooming deed het naar Breda overbrengen in 1295.

[Klot]

KLOT, voor klomp. Zoo zegt men hier een klot aarde, een klot deeg, enz., gelijk dit ook in Neder Saksen gebruikelijk is. Lhuyd, Archaeol. Brit. p. 20, leidt hetzelve, en het Eng. clod, door letterverwisseling, van gleba af.

[Klotje]

KLOTJE, voor een klompje, voornamelijk voor een klompje suikers, ook elders eenvoudig een klompje genaamd, of wel een klontje, verkleinwoord van klonte, gelijk klotje van klotte, beide bij Kiliaan voorkomende en aldaar overgezet gleba, massa, globus; zijnde ons klotje bij hem volgens de Brabandsche uitspraak klotteken, en overgezet glebula, in welken zin van een kluitje het hier ook wel gebruikt wordt.

[Klot-turf]

KLOT-TURF. Eene soort van turf, naar ik meen, aldus

{==306==} {>>pagina-aanduiding<<}
genaamd, omdat dezelve niet gefatsoeneerd is, en als het ware naar eene kluit of eenen klomp gelijkt; zie klotje; of wel omdat men dezelve, wanneer zij een weinig gedroogd is, op hoopen of klotten zet, om verder ten volle droog te worden. Ten minste in het Ditmarsche noemt men dit torffklodten, of klôten. Een kloot torf is in het Holsteinsche een hoop turf. Zoo ik wel onderrigt ben, wordt in de Provincie van Groningen zekere soort van turf eenvoudig klot genoemd.

[Kluft]

KLUFT, en, door eene zeer gemeenzame verwisseling der F en CH, Klucht, bij Kiliaan multitudo, en ook tribus, prosapia, stirps. Hier, en naar ik vernomen heb ook te Utrecht, zijn kluft en klucht onder de jagers zeer in gebruik voor eene kudde patrijzen, in Holland zeer oneigenlijk een koppel genaamd. Van kluften en borger-kluften, voor eene soort van buurschappen te Groningen, zie den Heer de Rhoer, Discept. historica de temporis divisione et notis, quibus in diplomatibus et actis publicis usi olim sunt Batavi, p. 87 et 88. Hiervan heeft kluft de beteekenis van eene wijk, eene streek. Kluften is in het Friesch congregare. In het Bredasche versterfregt, zoo wel als in het Zuid-Hollandsche, en andere, wordt bij kluften of bij kluchten te deelen genaamd, wat wij thans zouden zeggen bij staken, en overgesteld tegen het hoofd voor hoofd deelen. In sommige streken van Neder-Saksen noemt men kluften zekere familie-vereeniging, die ten oogmerk heeft, eenige penningen uit te leggen, om elkander in nood bij te staan en te ondersteunen.


{==307==} {>>pagina-aanduiding<<}

[Kluft]

KLUFT, een hoop, stapel, voornamelijk van hout, en waarschijnlijk van denzelfden oorsprong, als het Hoogd. Klafter, 'twelk waarschijnlijk uit het Keltisch komt; zijnde in het Wallisch clawr een hoop.

[Kluiten]

KLUITEN. Uit leemaarde en steenkolengruis zamengestelde ballen, welke, gestookt wordende, eenen zeer grooten gloed van zich geven. Dezelve worden ook veel te Maastricht en aan dien kant gebruikt.

[Kluiter]

KLUITER wordt hier genaamd een haksel, uit de lever, long, milt en het hart van een kalf of schaap zamengesteld.

[Klungel]

KLUNGEL, of klongel, voor een slordig of slecht vrouwspersoon, is hier, even als op sommige andere plaatsen, in gebruik. In Westphalen en ook elders beteekent klungelen als meervoud: versletene kleederen, lompen, lorren; en hiervan schijnt de beteekenis op slechte en slordige vrouwlieden te zijn overgegaan. Klongelen als werkwoord is bij den Heer Wassenbergh, in zijn Idiotic. Frisic. ‘zijnen tijd met weinig beduidende verrigtingen slijten; zich met geringe en nietige bezigheden onledig houden.’ Hiervan, zegt hij, zoo wat omklongelen, zijnen tijd verklongelen. Ook deze zegswijzen zijn in Westphalen algemeen in gebruik, en van dezelfde beteekenis. In het Brem. Nieder-Sächs. Wôrterbuch is klungeln inkrimpen, zich te zamentrekken, dor en mager worden. Daarbij wordt echter gevoegd, dat het te Bremen niet in dien zin, maar wel het woord verklungeln, d.i. versnipperen, in smalle flenters scheuren,

{==308==} {>>pagina-aanduiding<<}
gebezigd wordt. Meer eigendommelijk is hier en omstreeks het gebruik van het woord klungel omtrent een manspersoon, voor een lomp, onbeschaafd mensch; zelfs wordt het niet altijd in eenen zoo geheel verachtelijken zin gebezigd. Zoo zegt men b.v. van eenen langen mageren boerenjongen een boeren klungel.

[Kluts]

KLUTS, voor een hoop. Wat geeft gij voor de heele kluts? d.i. voor den geheelen hoop.

[Knaap]

KNAAP. Dit woord wordt hier, gelijk op meer plaatsen, gebruikt van de knechts der gilden. Dat de beteekenis van knecht de oorspronkelijke van dit woord is, kan men zien in mijne Oud-Friesche Spreekww., blz. 98, en Register, blz. 70 en 71. Op de eerste plaats heeft men mij doen opmerken, dat ik mij duidelijker zoude uitgedrukt hebben, door te schrijven: ‘dan thans hoort men het woord knaap, enz.’ Men voege bij het daar aangeteekende, dat knave, knaven, in het oud-Engelsch ook is nebulo. In het Prekopsch is het ook malus.
Ook van andere genootschappen, dan van gilden, werden, nog niet zeer lang geleden, zoo hier als elders, de dienaars knapen genoemd.

[Knecht]

KNECHT. Een jonge knecht is aan den kant van het Markiezaat van Bergen-op-Zoom, datgene wat men in Holland een vrijer, een vrij-gezel, noemt, een ongehuwd manspersoon, een eenloopend gezel. In Picardie zeide men nog ten tijde van Ménage valet en valeton in denzelfden zin.


{==309==} {>>pagina-aanduiding<<}

[Knerpen]

KNERPEN, voor onregtvaardiglijk wegnemen.

[Kneuterig]

KNEUTERIG, voor knorrig, misnoegd, eenigzins verstoord. Bij Kiliaan is kneuteren of knoteren garrire, minurizare, cantillare; cornicari; murmurare, mussitare. In Westphalen is knurrig en knüterich hetzelfde.

[Knicht]

KNICHT, voor knecht.

[Kniezen]

KNIEZEN zegt de Heer Wassenbergh in Friesland in gebruik te zijn, voor: zich ergens over kwellen, vooral uit nijd of gierigheid. Hetzelfde heeft ook hier plaats, gelijk op andere plaatsen van ons Vaderland. In het Hoogd. is het werkw. knausen min gebruikelijk, doch daarentegen het zelfstandig naamwoord Knauserey zeer algemeen, terwijl kniezerij bij ons niet erkend is.

[Knoken]

KNOKEN, voor beenen. Bij Kiliaan is knoke vertaald os, ossis. Knoke of knocke is in Neder-Saksen algemeen gebruikelijk. Over het Hoogd. Knoch verdient Wachter nagelezen te worden, die het afleidt van het Angel-Saksische cnocian, cnucian; Bretonsch cnoccio; Eng. to knock, beteekenende ferire, percutere, pulsare, omdat de armen en beenen onze natuurlijke wapenen zijn. Stosch evenwel, in zijne gleichbedeutende Wôrter, 2er Th.S. 321, leidt Knoch van het Neder-Saksische knoke af, dat met knote overeenkomt, 'twelk iets, dat naar eenen nodus gelijkt, aanduidt, en dus hier een wervelbeen, een knokkel, kneukel, of een gelid (articulus) zal beteekenen; weshalve hij ook tusschen Bein en Knochen dit onderscheid meent

{==310==} {>>pagina-aanduiding<<}
te vinden, dat het eerste de groote mergbevattende beenen, het laatste de kleinere of wervelbeenen te kennen geve. Hier wordt knoken meest in een verachtelijken zin gebruikt; b.v. iemand de knoken aan stukken slaan. Hierom had men uit eerbied voor de afgestorvenen wel beenenhuis hier te lande mogen zeggen in plaats van knekelhuis; want knekel komt van kneukel, dit van knokel, en dit van knok; hoezeer knokkel eertijds geen zoo laag woord geweest is, als thans, blijkens het huwelijks-dicht van den Ridder Hooft op den Hr. van Krombalch en de beroemde Tesselschade Visscher:

‘Vingers voeren pen, penseel, 
Knokkels kittelen de veel.’ 


[Knoopjes]

KNOOPJES noemt men hier, uit hoofde der gedaante, die kleine beschuitjes, welke men op sommige plaatsen bakkers-nootjes noemt, en op andere pennings-beschuitjes, elders weer anders. Te Bremen is een knoopken een klein rond roggen-broodje.

[Knuffelen]

KNUFFELEN, door al te veel te behandelen, drukken, kneuzen. Bij Kiliaan is knuyfelen in dien zin attrectare, contrectare.

[Knuppel]

KNUPPEL, voor kluppel; want het woord komt van kloppen. Ook in Neder Saksen is knuppel algemeener in gebruik dan kluppel. Echter is het ook in het Wallisch cnioppa zoo wel als clwppa. Volgens Kiliaan is het in 't Friesch kneppel.

[Knutsen]

KNUTSEN, voor kneuzen.


{==311==} {>>pagina-aanduiding<<}

[Koe]

KOE. De koe rijden, of op de koe rijden, is bij de landlieden in deze streken, meer, dan zijn vermogen toelaat, verteren.

[Koekelen]

KOEKELEN, of, gelijk men het ook wel uitspreekt, kuekelen, voor elkander liefkozen. Zoude het ook eenige vermaagschap hebben met het Eng. cockhold, het Fransche cocu beteekenende; of met het Eng. to cogg, of to cogge, blandiri, adulari; of met het Goth. kukjan, kussen? Of zoude het bij verbastering gezegd zijn voor koekenen, kokenen, van koken, keuken? Even gelijk in het oud-Friesch pyselen, piselen, voor vrijen, voorkomt, 'twelk de Hr. Wassenbergh te regt zegt eigenlijk keukenen te beteekenen, daar Kiliaan het Friesche pysel voor keuken aanvoert. Misschien is dit pysel, of pisel, gelijk de Friezen het uitspreken, van het Lat. pinsere. Maar waarom beteekent dan keukenen, 'twelk de Hr. Wassenbergh aanhaalt, vrijen? Misschien omdat de vrouwen zich veel in de keuken ophouden, om welke reden misschien pysel zoo wel gynaeceum, het vrouwenvertrek, als keuken, beteekent. Of zoude koekelen afkomstig zijn van het Neder-Saksische kukeln, 'twelk in sommige streken aldaar beteekent iemand wat wijs maken. Het schijnt oorspronkelijk te zijn van gôchlen, guichelen, den gek scheren, waarvan het de beteekenis schijnt bekomen te hebben van schertsende eene onwaarheid zeggen in 't gemeen, even als jokken voor liegen gebruikt wordt, hoezeer het eigenlijk ook slechts schertsen is. Of zoude het eigenlijk zijn van het Neder-Saks. kucheln, kungeln, iets heimelijks of ongeoorloofds bedrijven. Hiervan kuchelersche, kungelersche,
eene vrouw, die

{==312==} {>>pagina-aanduiding<<}
zich met heimelijken handel ophoudt. Een van mijne letterkundige vrienden meent, dat oudtijds een werkwoord bestaan heeft, 'twelk koggen, kogchen, koggelen, kogchelen, geheeten, en dartelen beteekend heeft (zie kogchel). In dat geval zoude koekelen wel eene verbastering van hetzelve kunnen zijn.

[Koe-ketel]

KOE-KETEL noemen de landlieden in de Baronie van Breda, gelijk in geheel Neder-Saksen, den ketel, in welken dagelijks voor het rundvee raapkoeken, koolbladen, loof van knollen, afval van groenten, schellen van appelen en aardappelen enz. voor de koeijen gekookt worden, dewijl de weilanden aldaar geen genoegzaam voedsel opleveren. Daar op andere plaatsen in dezelve vooral raapkoeken gekookt worden, heb ik wel eens gedacht, of de eigenlijke naam ook koek-ketel ware.

[Koeknollen]

KOEKNOLLEN noemen hier de boeren de zoogenaamde knolrapen, bij de Engelschen turnips geheeten. Zij geven aan dezelve dien naam, omdat zij die, in den koe-ketel gekookt, het rundvee te eten geven. In sommige onzer Noordelijke gewesten noemen de boeren dezelve knollen boven den grond, omdat derzelver opperste gedeelte wel eens uit de aarde komt uitpuilen.

[Koerier]

KOERIER. Snel en onafgebroken naar iemand of naar eene plaats loopen wordt hier veel uitgedrukt door in éénen koerier of op éénen koerier loopen; b.v. hij liep in éénen koerier naar huis; - hij snelde op éénen koerier zijne vrouw in de armen. De Franschen zouden zeggen tout d'un trait.


{==313==} {>>pagina-aanduiding<<}

[Koes]

KOES. Zich koes houden, voor zich stil houden. In het oud-Fransch beteekent coes ook stil; zie den Hr. Roquefort, Lang. Rom., die het van quietus afleidt. In deze taal werd de oe even als bij ons uitgesproken, gelijk onder anderen blijkt uit coessin, kussen, waarvoor men thans schrijft coussin. Men vindt bij denzelfden Roquefort ook quoi, quoete, quoisier, quoy, quoyement, quoyer, quoyeté, quoyon, racoiser, raquoissier, recoi, recoisier, recoy, reqoi, requoi, requois, requoy. Tegenwoordig zeggen de Franschen coi, coie. Zeer gemeenzaam is bij hen de spreekwijze se tenir coi, voor: zich stil houden. Ook dit komt volgens Nicot van quietus.

[Koe-stuwer]

KOE-STUWER noemt men in de Baronie van Breda eenen aankomenden boerenknecht of jongen, die, nog tot geen ander werk bekwaam, slechts tot het drijven van het vee gebruikt wordt. Stuwen, of stouwen, gelijk Meyer het schrijft, en men het hier uitspreekt, is bij hem voortdrijven, voortstooten, en door hem onder de verouderde woorden geplaatst, hoezeer het, zoo ik meen, overal in ons Vaderland in gebruik is, meest echter in den zin van opstapelen, ophoopen. Zeer nabij aan dezen zin van het woord komt het Neder-Saks. stouen, stüen, opstouen, opstüen, hetwelk voor het water ophouden, bijzonder bij de watermolens, in gebruik is. In de beteekenis van voortdrijven zegt men elders meer voortstuwen.

[Koestuwer]

KOESTUWER, Koestouwer, of Koestouwerken, noemen de landlieden den kwikstaart, omdat dezelve, naar hun zeggen, de koeijen volgt, om op derzelver ach-
{==314==} {>>pagina-aanduiding<<}
tergelaten uitwerpsels te azen. Ik laat dit stuk aan het onderzoek der Natuurkundigen over.

[Koetong]

KOETONG. Men zegt hier veel meer eene koetong, dan eene ossentong.

[Koets]

KOETS, voor bedde-koets, slaap-koets, leger-koets, slaapplaats, doch meest voor eene van de minste soort, eene slaap-bank, of kribbe. Deze is de eigenlijke beteekenis van het woord, en hierop doelt Constantyn Huygens, Sneld. 35. blz. 34. der Korenbloem. 2. Druk:

‘Men sliep eens in een' coets; nu waeckt m' er in, maar waken, 
En 't slapen in die coets zijn zeer gelijcke saken.’ 

Het woord heeft veel overeenkomst met het Fr. coëte, 'twelk hetzelfde beteekent. Boxhorn, Orig. Gall., houdt beide, zoowel als het Grieks. ϰοίτ[...], van Scythischen oorsprong, en tot die woorden behoorende, welke de Duitschers, de Franschen en Grieken, uit Scythië afkomstig, behouden hebben. Sommigen doen het komen van culcitra, onder anderen de Hr. Roquefort, Lang. Rom., in couete. Anderen leiden dit koets van het Fr. couche af, en dit van het Middeleeuwsche culca.
Hoe het zij, van koets komt ons verouderd werkwoord koetsen, liggen. Het bevel, om zich neder te leggen, door ons, in het gemeen taalgebruik, aan de honden gegeven wordende, schijnt mij minder de gebiedende wijs van dit koetsen te zijn, gelijk de Heer Ypey, met den Heer van Hasselt, op Kiliaan, meent, dan eene bastaard-uitdrukking, van de gebiedende wijs van het Fransche coucher ontleend.


{==315==} {>>pagina-aanduiding<<}

[Kogchel]

KOGCHEL, voor hoerenwaardin, of oud vrouwspersoon, 'twelk slecht van gedrag geweest is. Bij Carpentier, in zijn Register op du Cange, en bij den Hr. Roquefort, Lang. Rom., die hem hier, gelijk meer, naschrijft, is cogul mari dont la femme est infidèle, en bij den Hr. Weiland vindt men kogchel ook slechts van een' man gebezigd; dan menigvuldig zijn de voorbeelden van zoogenaamde appellative woorden, die oorspronkelijk van eenen man, en naderhand door het gebruik, van eene vrouw gebezigd zijn, en omgekeerd. Echter vinde ik niet ongerijmd de volgende aanteekening van Mylius, bij Leibnitz, Collectan. Etymol. T. II. p. 5:
‘Aggagula vett. Gothis, ut est apud Melch. Haimiusfeldium, lena. Idem adhuc est hodiernis Lombardis. Puto veram etymologiam esse a gagel, vel olim forte a kaghela, et a esse articulum. Kachgel, vel gachel adhuc certe hodie Sicambris est mulier probrosa, inhonesta.’ In het Neder-Saksisch is kucheln, kungeln, iets heimelijks of ongeoorloofds bedrijven; en kuchelersche, of kungelersche (kogchelares) eene vrouw, die zich met heimelijken handel ophoudt. Zie hiervoor op Koekelen.

[Koker]

KOKER. Indien ik wel onderrigt ben, wordt de buis, welke het teellid van eenen hengst bevat, en ook het teellid zelf, hieromstreeks koker genaamd.

[Kokerellen]

KOKERELLEN zijn hier lekkernijen, uitgezochte of veelvuldige spijzen. Dat het eigenlijke woord kokerillen is, zoude ik moeten opmaken uit het werkw. kokerillen, bij Meyer onder de verouderde woorden voorkomende, en aldaar uitgelegd feest houden, als-
{==316==} {>>pagina-aanduiding<<}
mede bij Kiliaan, die het vertaalt hilaria agere; hoezeer men ook aldaar, in de aanteekening van den Heer van Hasselt, coquerellen vindt. Junius op het woord cocker, 'twelk hij overzet molliter habere aliquem, zegt: ‘Hollandis kokerillen est celebrare hilaria. Videtur autem frequentativum esse a koken, coquere; quoniam Bacchanalium Saturnaliorumque praecipue hilaribus culinae soleant perstrepere clamosa sedulitate eorum, qui profitentur artem gulosius condiendi cibos et luxuriosius fercula struendi.’ In Noord-Holland wordt, meen ik, het werkwoord kokerellen nog voor het aanregten van eene meer dan gewone kokerij gebezigd. In de Const van Rhetorijcke van Matthys de Castelein, door den Hr. van Wijn, Avondst. blz. 352 en 353, aangehaald, worden, onder de verschillende dichtsoorten en rijmvormen opgeteld de cocorullen. Men leest aldaar blz. 183, van cocorullen op aller kinderen dag. In eene rekening van den Heer V. Gomengies, van St. Catharina 1390-1391, onder Aalbrecht van Beyeren, art. cleyne forcyne, leest men: ‘dat, voor hem, die scoelkindren te Leiden cokerelden.’ Men zoude uit deze aanhalingen kunnen opmaken, dat het spelen of gezangen van kinderen waren, hoedanige nog op verscheidene
feestdagen, als oude-jaarsavond, vastenavond, en diergelijke, plaats hebben, zoo te Breda, als op sommige dorpen van de Baronie, op welke laatsten het slotwoord of het Referein nog het woord kokerelle is, welk gezang doorgaans voor de huizen van meer aanzienlijken, op hoop van een klein geschenk, geschiedt. In oude rekeningen van groote Heeren, kloosters en andere gestichten, vindt men cocquerel, in de beteekenis van uitgaaf voor de kerken.


{==317==} {>>pagina-aanduiding<<}

[Kolk]

KOLK noemen hier de bewoners van het platte land de kuilen, welke door de bouwlieden in de weiden of op de erven der boeren-woningen gegraven worden, om het vee te drenken.

[Kolommen]

KOLOMMEN noemt men hier de ijzeren spijlen, welke men hier en daar voor de glasramen, vooral van ouderwetsche huizen, ziet.

[Kolveniers]

KOLVENIERS. Het woord kolveniers, colveniers, of cloveniers, komt van het Fransche couleuvre, eigenlijk eene slang, Lat. coluber. Van hier vindt men in de oude schriften veel het bastaard-woord coluver, eene bus of een roer met eene kolf, waarvan anderen willen, dat hetzelve heet. In het Glossaire de la Langue Romane van den Hr. Roquefort is colivrinier uitgelegd door bombardier, artilleur, canonnier; en coulevrement, couleuvrinier, coulevrinier door: sorte d'anciens soldats, nom d'une milice existante au quinzième siècle. In vorige eeuwen had men geene schutterijen, dan die van den handboog, of groote windas of reisboog, en van den voet- of kruisboog; doch na de uitvinding van het buskruid zijn die van de Haaks, Heelhaaks en van de Kolveniers of Kloveniers opgerigt, om welke reden de Kloveniers te Breda ook de Nieuwe Schutten genoemd werden, in tegenoverstelling van die van den Hand-boog en Voet-boog, welke laatsten wederom, voor de oprigting der Kloveniers, in vergelijking met die van den hand-boog, de Oude Schutten heetten, en in plegtige omgangen den rang hadden voor de verdere schutterijen. Het hierboven gemelde coluver wordt in onze oude taal ook kolf-
{==318==} {>>pagina-aanduiding<<}
roer, kolfbus, genaamd. En wat de plaatsen uit het Glossaire van den Hr. Roquefort betreft, dezelve bevestigen het gezegde van Burman, Nieuwe aanmerkingen over de Nederduitsche taal, blz. 464, dat men die
kolfbussen, die men ook in het Fransch colevrines of coleuvrines genaamd vindt, en die met de hand gedragen werden, wel te onderscheiden hebbe van die soort van kanonnen, welke ook couleuvrines, zoowel als serpentines, nog bij ons slangstukken, heetten. De eerste plaats van den Hr. Roquefort ziet op de bedienaars van die soort van kanonnen, de laatste op die der kolfbussen, welke op eene plaats, door Burman aangehaald, om die reden couleuoriniers à main genoemd worden. Wat voorts de slangstukken betreft, zoo meent von Stade, Erläuterung der vornehmsten Bibl. Wôrter, op Schlange, dat dezelve niet van het dier van dien naam komen, ofschoon de Italianen dezelve uit onkunde colubrino, van colubris, noemen; maar van schlengen, slingeren, met den slinger werpen, met welken naam men ook, voor de uitvinding van het buskruid, de balistae en de stormrammen benoemde, en na dezelve de veldslangen, die in derzelver plaats kwamen. De kolveniers werden ook wel colveriners genaamd; zie van dezelve Matth. Analect. Tom. I. pag. 311 en 312, ook wel scloppettiers, van het Bastaard-Latijnsche sclopetum, vuurroer, snaphaan.

[Kommer]

KOMMER, voor alle soort van arrestatie. Zie Kiliaan met de aanteekening van den Heer van Hasselt; ook voor alle lasten, waarmede eenige goederen bezwaard zijn. De vaste panden worden hier doorgaans overgedragen

{==319==} {>>pagina-aanduiding<<}
vrij van allen kommer. Onder den kommer van de huizen beslaan de grond-chijnsen en renten de voornaamste plaats.

[Koning]

KONING wordt te Breda en omstreeks hij genaamd, die den vogel geschoten heeft. Dit oud volks-vermaak heeft zich een der Zonen van den laatsten Stadhouder niet tot oneere gerekend, onder zijne Landgenooten alhier te nemen, bij welke gelegenheid dezelve den prijs behaalde, en tot Koning uitgeroepen werd. Doch ik twijfel, of aan Hoogstdenzelve wel zulke onbesuisde omhelzingen zijn toegebragt, als anders den gewonen Koning onder de vogelschieters te beurt vallen, die doorgaans zoodanig wordt gemoffeld, dat hij onder die eerbewijzingen schier bezwijkt. Men leest ook bij van Goor, Beschrijv. van Breda, blz. 298, dat Philip Willem, Prins van Oranje, Heer van Breda, de Kamer of Broederschap van den Ed. Handboog in zulke waarde hield, dat hij, in het jaar 1609, zelf met de schutters optrok, en te zamen met dezelve naar den papegaai schoot. Onder de gedenkstukken dier schutterij wordt nog bewaard de fraaije handschoen en de in kunstig gewerkt elpenbeed gevatte schietlap, waarmede gemelde Vorst den vogel geschoten heeft.

[Konkelfoezen]

KONKELFOEZEN, bedriegelijk, arglistig, bedektelijk handelen, met draaijerijen omgaan; ook, zich met eenen andere verstaan, om eenen derde te bedrieged. In Westphalen heeft het dezelfde beteekenis; dan in het Holsteinsch Idioticon van Schütze op kunkelfuse wordt eene eenigzins andere beteekenis daarvan opgegeven.


{==320==} {>>pagina-aanduiding<<}

[Kooi of Kooiken]

KOOI of KOOIKEN noemen de landlieden alhier eene soort van mindere schuur, dienende om in dezelve het varkenskot te plaatsen, het stroo te tassen, en tot andere berging, voor welke men de schuur, die het graan en het hooi bevat, niet wil gebruiken.

[Kooi]

KOOI, naar ik meen, bij verbastering voor kudde, voornamelijk voor eene kudde patrijzen.

[Koomanschap]

KOOMANSCHAP, voor koopmanschap. Echter heb ik hier nooit het woord kooman gehoord, 'twelk nog te Dordrecht van het koomans-gilde in gebruik is; zie Baalen, Beschrijv. van Dord. blz. 76, en in vele andere steden; zie van Oosten de Rruyn, Geschied. van Haerl.; van Bleiswyck, Beschr. van Delft, blz. 642, en meer andere steden-beschrijvers. Bij Kiliaan komt kooman reeds als verouderd voor. Komanschap vindt men bij Maerlant, Spiegel Historiael, 1. deel, blz. 253.:

‘Gherne, sprac soe, en indien 
Ginc elc, om sinen bederve sien 
van comanscepen harentare.’ 

en 2. Deel, blz. 200, als ook in de oude Bijbelvertaling, Spreuk. 3 vs. 14: ‘Haer bejach is beter den comanscap.’ In de meeste stukken en gedichten van dien tijd vindt men bijna altijd coemannen voor kooplieden. Zie onder anderen eene aanhaling van Huydecoper, op Melis Stoke, 2. D. blz. 231. Koomanschap vindt men nog bij Constantyn Huygens. Ik vond onlangs het woord komenij, zooveel als komannij, (waarvan nog komenijswinkel) afgeleid van het werkwoord komannen, voor koopmanschap drijven, doch, naar mijn oordeel, met weinig waarschijnlijkheid.


{==321==} {>>pagina-aanduiding<<}

[Koopdag]

KOOPDAG wordt hier gezegd voor datgene, wat men elders zegt erfhuis, boelhuis. B.v. Het is morgen, daar of daar, koopdag, alsmede: die, of die, zal morgen koopdag houden, of koopdag leggen. Mij dunkt dit veel beter te zijn; want elders worden verkoopingen ook bij nog levende menschen zeer oneigenlijk erf- of boelhuizen genaamd, daar het woord koopdag beiden insluit. Het was reeds van ouds in gebruik. Dan. Heinsius zingt in zijn overaardig stukje het sterfhuis van Cupido:

Al ghy Goden over hoop 
Die wilt koopen goede koop, 
Morgen voor het sonneschijn 
Salder eenen koopdagh zijn. 
Eenen booch en neven dien 
Eenen koker wel voorsien: 
Pijlen sijnder ses of acht, 
Alle van verscheijden kracht. 

uit welk coupletje, om dit in 't voorbijgaan op te merken, zoude schijnen, als of men oudtijds hier te lande overhoop gezegd hadde voor het Hoogd, überhaupt.

[Koopersse]

KOOPERSSE, Neder-Saksisch koopersche, voor kooperesse, d.i. koopster. De klemtoon valt op de tweede lettergreep. Zoo zegt men hier ook kustersse, meestersse, enz. Bij Phil. Numan, Strijt des Gemoets, vindt men stichtersse, 11, b; dienersse, 28, a. In het Passionael, Somerstuck, van 1489, fol. 6, kol. 1 en 2 vindt men sondersse. In het Passionael, Winterstuck, 2. Druk, fol. 117, a, leest men verwinnersse, en fol. 114, d, behoudersse, alwaar het beteekent de be-
{==322==} {>>pagina-aanduiding<<}
schermster of patrones van eene stad, welke lager behoedster genoemd wordt, en in den Bijbel, 1548, bij Bartholomeus van den Grave, in het laatste Kap. van Ruth, dragersse. Zelfs nog in den Staten-Bijbel, leest men, II Sam. 19, vs. 35, zanggersse voor zangeresse, en bij de Decker, Rijmoef. II Deel, blz. 372, koppelerssen. Rigtersche komt voor in de Monumenta Groningana van den Hr. Driessen, D. IV. p. 641, Men ziet, dat de oude uitgang se of sse eigenlijk sche moest zijn, en dat het dus eene zamentrekking met uitwerping der ch is. Doch Princersse, hetwelk zie bij Ph. Numan, Str. des gem., 41, a, houd ik voor eene bedorvene spelling, welke echter meer voorkomt.

[Kooping uit 's Heeren hand]

KOOPING UIT 's HEEREN HAND is eene soort van ingebeelden koop, geschiedende door den schuldeischer, die bezetting gedaan heeft op zijns schuldenaars goederen, welke hij geacht wordt te koopen van den Heer, vertegenwoordigd of verbeeld wordende door den schout, die, na publikatie ter puije, den slag op de koop geeft aan den kooper, tot zijnen gebreken toe, dat is, tot voor zoo veel, als noodig is, om aan zijn achterwezen te geraken, met de kosten van regt, daaromme gedaan.

[Koorn]

KOORN wordt hier, bij uitnemendheid, de rogge genaamd. Hetzelfde getuigt de Hr. Wassenbergh van Friesland, hoezeer ik in oude Friesche stukken koorn ook tegenover rogge gesteld gezien hebbe. Zie denzelve, in brood. Ook is de rogge naast de boekweit in de Baronie het beste gewas, en wordt dezelve ook, bij Kiliaan, na het algemeene woord koren, in het bij-
{==323==} {>>pagina-aanduiding<<}
zonder alzoo genaamd en overgezet secale. Hiervan, dat men ook op andere plaatsen gewag gemaakt vindt van tarw- en koorn- (dat is, rog-) renten. Aan de kanten van Noord-Holland wordt de gerst bijzonderlijk koorn genaamd. Volgens Ihre, op korn, beteekent dit woord in het bijzonder die soort van koorn, welke in ieder land het meest gebruikt wordt. In sommige streken van Duitschland en in den Elzas, wordt de tarwe daardoor verstaan. Indien de afleiding van Lipsius, Epist. 44. cent. 3. ad Belg, die koorn of koren, door de zeer gemeenzame verandering van e in o, en de oude uitspraak der c, van Ceres komen doet, de regte ware, waaraan ik echter twijfel, zoude allerlei soort van graan onder hetzelve begrepen zijn, gelijk bij de Duitschers ook plaats heeft, waar men b.v. zegt: den paarden koorn geven, voor haver geven; hoezeer op sommige plaatsen van Duitschland de rogge bij uitnemendheid alzoo genoemd wordt; zie von Stade, Erläuter. der vornehmsten Biblischen Wôrter, p. 368, die van een gewaand regtsgeding deswege over het verstand van het woord koorn spreekt. Onder den naam van de vier
banden werden in Duitschland oudtijds begrepen de vier edelste graan-soorten, welke ook alleen tienden schuldig waren, genaamd somtijds Roggen oder Korn, Weitzen, Gersten und Habern, somtijds Korn, Gersten, Dinckel und Habern. Al het overige werd onder den naam van schmalle Zehenden begrepen, gelijk in deze streken onder de smalle tienden gerekend wordt al wat niet te banden komt, hoezeer ik bij geachte schrijvers onder dien naam de tienden van het vee heb verstaan gezien; zie het Brem. Nieder-Sächs. Wôrterbuch, op smaal-
{==324==} {>>pagina-aanduiding<<}
tegen, 4er Th.S. 858, en 5er Th.S. 45; Schilter, Gloss. Teutonic., op smale, 'twelk bij hem pecora beteekent, en bij Ihre, Gloss. Suio-Goth. Part. II. pag. 671, pecus minus, oves hoedique, welke den naam van Smalthiere op onderscheidene plaatsen in Duitschland voeren. Dan hier noemt men de tienden van het vee krijtende tienden. Dezelve worden aldus genaamd volgens van Loon, aloude Regeringswijze van Holland, 1. D. blz. 226, omdat zij oudtijds ook over de slaven (of lijfeigenen) geheven werden, en het krijten den mensch eigen is. De zaak zelve is mogelijk, schoon dezelve nog bewijs behoeft, omdat men, zonder daadzaken aan te halen, niet aannemen kan, dat, terwijl de slavenstand voor Karel den Groote in het vrije Duitschland onbekend was, ook de lijfeigenschap tot die laagte was gezonken; maar de benaming schijnt mij daarenboven toe valsch te zijn, daar krijten in de oude taal, hetzelfde als krijschen, luidkeels schreijen was, en ook hier daarvoor nog
somtijds, en in Neder-Saksen algemeen, gebezigd wordt. Zie ook beneden op krijten, door welk schreeuwen het geluid van het gevogelte, waarvan men tienden verschuldigd is, wordt aangeduid. Echter worden door smalle tienden ook de tienden van het klein vee verstaan in de aanteekk. op de oude Friesche wetten, blz. 329.
Doch met de uitlegging van smalle tienden door al wat niet te bande komt, stemt overeen Matthaeus, in Manud. ad Jus. Can. L. 2. T. 8. p. 180 et seqq. ‘Belgae dividunt decimas in koorn-thienden, smal-thienden et krijtende-thienden. Smal-thienden, quae ex lignis, ex leguminibus, ex cepis, rapis, oleribus, nucibus,

{==325==} {>>pagina-aanduiding<<}
pomis, piris, ex lacte item, expellibus, lana, caseis etc. Krijtende-thienden, quae ex foetu animalium, quadrupedum, avium, ut et piscium, debentur.’
Bij Haltaus, op schmal-zehende vindt men ook smalen flaisch zehenden aangehaald. De tienden, door Matthaeus koorn-tienden genaamd, worden ook wel grove tienden geheeten, in onderscheiding van de smalle, en van de krijtende tienden. In sommige oorden van Neder-Saksen worden de tienden van groot vee genoemd bloedige tienden. Opmerkelijk is het, om tot de rogge weder te keeren, dat dezelve in het Prekopsch ook kor heet. Ook heet in sommige der Zuidelijke Nederlanden de rogge blé, in tegenoverstelling van froment, tarwe.

[Koornwerk]

KOORNWERK. Wij hebben gezien, dat onder den naam van koorn hier niet in het algemeen het graan, maar bij uitnemendheid de rogge verstaan wordt; dan die van koornwerk bevat allerlei soort van graan in zich. Men vindt het bij C. Huygens en anderen.

[Kop]

KOP is bij de landlieden algemeen in gebruik van het hoofd. In het Hoogduitsch heeft men nog Kopf in den deftigen stijl. Voorheen werd het bij ons ook in denzelve gebezigd. Men leest in de Liesveldsche Bijbels, 2. Sam. 2. lett. c: ‘ēn elc greep den anderē bi dē cop.’ alwaar de Staten-Bijbel, vs. 16, ook heeft: ‘ēn d' eene greep den anderen bij den kop.’ Bij het zeewezen is koppen voor hoofden, manschappen, nog in vollen gebruike.

[Kort]

KORT. Zich kort houden, 'twelk men hier wel hoort,

{==326==} {>>pagina-aanduiding<<}
zoude men elders denken, dat beteekende: weinig vertering maken; dan het is hier eenvoudig zich stil houden.

[Kort-avonden]

KORT-AVONDEN. Dit woord wordt hier, even als in sommige andere oorden van ons land, gebruikt door de huislieden, als zij, in den wintertijd, den avond bij elkander met kouten en tabak rooken komen slijten. In de middeleeuwen waren de kasteelbewoners in ons Vaderland gewoon Ridders van naburige sloten te verzoeken, om met hunne jonkvrouwen te komen cort-avonden. Zie van Wyn, Historische avondstonden, Deel 2, blz. 99.

[Korts]

KORTS, voor koorts. Men vindt het telkens bij de Ouden.

[Kortvleugelen]

KORTVLEUGELEN, voor kortwieken, kortvlerken. Het komt bij Meyer onder de verouderde woorden voor.

[Kostelijk]

KOSTELIJK, voor kostbaar. Het is mij te kostelijk, d.i. te duur. Het is een kostelijke winter geweest. Dit wil zeggen een winter, welke aan brand of anderzins veel gekost heeft. Elders heb ik ook het ontkennende onkostelijk gehoord. Men vindt het woord kostelijk ook in die beteekenis bij Huygens en andere gelijktijdige schrijvers.

[Kote]

KOTE. Hoewel dit woord in Overijssel meer bekend is voor eene kleine boerenhoeve, is het hier echter niet geheel buiten gebruik. Koten is dus eene verzameling van zoodanige hoeven, vanwaar een dorpje in de Baronie van Breda Uilenkoten heet, en een ander een-
{==327==} {>>pagina-aanduiding<<}
voudig Koten, terwijl onder Etten zich een gehucht bevindt, de Dwarskoten genaamd. Zie wijders mijne Naamsuitgangen, op Schot, Schoten.

[Kou]

KOU, als bijvoegl. naamw. voor koud. B.v. het is kou weer. Men vindt het onder anderen ook bij Constantyn Huygens, Korenbl. 2. D. blz. 223.

[Kousens]

KOUSENS hoort men hier doorgaans in plaats van kousen. Ik heb het bij schrijvers van de zeventiende eeuw, die zeer wel wisten, wat zij schreven, ook aldus gespeld gevonden.

[Kozijn]

KOZIJN, voor neef, hoort men hier niet zelden, zelfs onder geringere volksstanden, gelijk ook mameer, monpeer, monfreer, maseur. Zonderling genoeg hoort men somtijds me (mijn) monpeer, me maseur enz.

[Kraan-kinders]

KRAAN-KINDERS worden hier, gelijk op meer plaatsen, genaamd de arbeiders, welke met de stads-kraan de aankomende en afgaande goederen lossen en scheep brengen. Het woord is, naar mij voorkomt, slechts eene verbastering van het Fransche cranequiniers, 'twelk oorspronkelijk eene soort van krijgsvolk was, met een werktuig, cranequin genaamd, voorzien, waarmede men zekere soort van geweren, onder den naam van arbalêtes bekend, spande. Dit cranequin is op zijne beurt niet meer, dan het verkleinwoord van het Hoogd. Krahn, ons kraan. Fauchet, door Ménage aangehaald, vermoedde het reeds van Duitschen oorsprong. Zie Ménage, in cranequin. Ook vind ik onder de Verouderde woorden bij

{==328==} {>>pagina-aanduiding<<}
Meyer: kraaneke, schietbooge; kraanekier, boogschutter. Voor het overige schijnt ons kraan alzoo genaamd naar de gelijkenis met den hals van een kraan-vogel; in het Hoogd. Kranich; Neder-Saksisch Krune-krane; hoezeer Adelung meent, dat dit slechts toevallig is, niettegenstaande zoowel het Gr. γἐϱανος, als het Lat. grus, en den vogel en het werktuig beteekenen. Men leze voorts Huydecoper, op Melis Stoke, III, 318.

[Kraauwel]

KRAAUWEL noemt men hier eene soort van breeden haak, aan het einde van eenen stok vastgehecht, een krabber, van welken de hoveniers zich bedienen, om het vuil en onkruid van tusschen de planten en op zulke plaatsen uit te roeijen, waar de schoffel te breed en ongeschikt daartoe is. Bij Kiliaan is het een vleeschhaak, d.i. een haak, om het vleesch uit den ketel te nemen. Zie den Heer Ypey, taalk. aanmerkk. op verouderde woorden van den Staten-Bijbel. Het is een zeer goed woord. Men vindt het in het Passionael, Winterstuck, van 1489. fol. 95, b. alwaar het ijzeren nagels of haken te kennen geeft, en in de Costumen van Bergen-op-Zoom, art. 18: ‘de beste panne treft (treeft) crauwele. - In de lagere volkstaal wordt hier de schurft ook de kraauwel genoemd.

[Krakebeijen]

KRAKEBEIJEN, of kraakbeziën, kraakbessen. Deze alhier onder dezen naam bekende bezie wordt in Holland, waar dezelve schaars gevonden wordt, blaauw-bes genaamd, in Gelderland, waar dezelve eenigzins overvloediger is, bosch-bes, gelijk mede door Kiliaan, die dezelve echter ook kraecke-bese noemt. In vorigen tijd zeide men ook everbes en klapkoorn, welke naam

{==329==} {>>pagina-aanduiding<<}
eveneens het knappen of klappen der kernen of pitjes schijnt aan te duiden, als die van kraak-beije. Men vindt dezelve in het Mastbosch, bij Breda, in zoodanige menigte, dat men wil, dat in sommige jaren voor tien duizend gulden daarvan geplukt worden; dan dit komt mij wat vergroot voor.

[Kramerij]

KRAMERIJ, veel als kraemerij uitgesproken wordende, voor winkelwaren. Bij Kiliaan is kramerije overgezet merx.

[Krank]

KRANK, voor zwak, gering. Krank vermogen, kranke vreugd, kranke moed, enz. Deze beteekenis is reeds oud. In het Passionael, Winterstuck, 2. Dr. fol. 96. D: ‘Een wijf is krancker, dan een man.’ Zie ook den Hr. Clignett, Bijdragen tot de oude Nederl. Letterk. blz. 406. Bij Phil. Numan, Strijt des Gemoets, treft men aan krancke blijdschap - een rijet cranck (een krank riet), enz.; ook heb ik in een oud stuk kranck ijs, voor zwak ijs, gevonden. Men vindt het in dezelfde beteekenis ook nog bij latere Dichters.

[Krans]

KRANS wordt hier in het algemeen voor eenen ronden omtrek gebruikt. B.v. Hij woont in dien krans niet, voor hetgene men elders zeggen zoude: hij woont daar in het rond niet.

[Krat]

KRAT wordt in oude Ordonnantiën voor schippers, slepers, arbeiders van deze stad gevoegd bij kisten, koffers en diergelijke. Ik gisse het oorspronkelijk te zijn eene mand tot berging van goederen aan het vooreinde van eene kar of eenen wagen, en dat daarvan de naam aan alle pakmanden gegeven is; of wel de zitbank van

{==330==} {>>pagina-aanduiding<<}
den voerman op de vrachtkarren, die doorgaans uit eene beweegbare kist bestaat. Het komt bij Kiliaan ook in de beteekenis van eene mand voor, zoowel als in die der voorbank van eenen wagen. Indien het woord van het Lat. crates komt, zoude de beteekenis van eene mand zelfs de eerste zijn. Thans heeft het die van het achterstuk van eenen wagen, 'twelk oorspronkelijk ook diende, om goederen in te laden.

[Kreijen]

KREIJEN, voor kraaijen.

[Kremer]

KREMER, ook wel als kroemer uitgesproken wordende, voor kramer, en kremerij, voor kramerij. Men vindt slechts het eerste bij Kiliaan, en daar nog verwijst hij op kramer. Echter waren beide de woorden in de 17. eeuw ook elders nog in gebruik.

[Kreng-gang]

KRENG-GANG. Aldus noemt men te Breda eenen smallen gang, welke de muren van twee naast elkander staande huizen scheidt; in onderscheiding van eenen brandgang, die breeder is, en dienen moet, om, in geval van brand, hulp toe te brengen. Die van de laatstgenoemde soort mogen niet betimmerd worden.

[Kretse]

KRETSE, noemt men hier met de Duitschers de schurft, van kretsen, kratsen, krabben. In het Engelsch is het scratch, op welk woord skinner het Nederlandsche kratsen, kretsen, aanhaalt.

[Krieken]

KRIEKEN worden hier genaamd de bakkers houtskolen van takken-bosen of ander klein hout. Men gebruikt

{==331==} {>>pagina-aanduiding<<}
dezelve hier veel in stoven, en om spijzen gereed te maken. Zelfs heb ik geheele vuren van dezelve gezien. Ook te Bergen-op-Zoom heeten dezelve krieken. Kiliaan schrijft krickolen, en vertaalt het carbones ex ramis, virgullis, fascibus aliisque lignis minutioribus. Dezelve schijnen aldus genaamd van het kraken, kreken, krikken, Fr. criquer, 'twelk zelf een klanknabootsend woord is.

[Krikkemikken]

KRIKKEMIKKEN. Aldus noemt men hier in den dagelijkschen omgang eenen hinderpaal, eene zwarigheid, of datgene, wat men, ook bij manier van spreken, haken en oogen, of met een bastaard-woord mic-mac noemt. Bij Kiliaan is krikkemikke zoo veel als kerkemikke, kerkbrood. Hiervan schijnt mij toe het beeld ontleend te zijn, en hierop is zeer toepasselijk een andere zin, waarin ik dit krikkemikken ook wel eens heb hooren gebruiken, te weten dien van stukken en brokken. Zoo zoude b.v. een schuldeischer zijnen schuldenaar, die aanbood hem met kleine betalingen te voldoen, hier ligtelijk antwoorden: dat zijn maar krikkemikken, hetwelk hetzelfde is, als wat men elders zoude zeggen, dat is maar kruimelarij; want mik komt van mica, kruim, waaruit ik opmaak, dat de laatst opgegevene spreekwijze, waarin krikkemikken gebruikt wordt, de echte is. Het spreekt van zelve, dat hier niet in aanmerking komen kan de beteekenis, welke krikkemikken in het Vlaamsch heeft, te weten die van een werktuig, om steenen, balken en andere zware lasten op te ligten. Zie hetzelve in Winschoten's Zeeman.


{==332==} {>>pagina-aanduiding<<}

[Krimp]

KRIMP. Van geene krimp weten zegt men hier van geldverkwisters, die zich niet weten in te krimpen.

[Krip]

KRIP, voornamelijk van rundvleesch, runder-krip, voor hetgene, wat de Engelschen beef-stakes noemen. In Holland zegt men meest lapjes, runder-lapjes, kalfslapjes, enz. Bij Kiliaan is krip vertaald ofella, doch in het bijzonder is het bij hem ofella porcina, even als krap in Holland ook slechts van varkensvleesch gebruikt wordt, daar integendeel dit bij Kiliaan meer in het algemeen in dezen zin is pars carnis abscissa. Het komt van krappen, bij hem decerpere, abscindere. In den Bijbel gheprint Thantwerpen, bij Willem Vorsterman, 1528 en 1532, en bij Henrick Petersen van Middelborch, 1541, leest men 1. Chron. 16. vs. 3: ‘ende deylde elcken in Israel, beyde mannen ende vrouwen, een stuc broots ēn een crippe ghebraden ossen vleesch, ēn eenē olikoec.’

[Kriski]

KRISKI noemen hier de kinderen zeker kaatsspel, doch tot hetwelk men zich, in plaats van raketten, bedient van aan het einde plat gemaakte stokjes of plankjes, en in plaats van lederen, van houten balletjes. Het woord is waarschijnlijk eene verbastering van het Engelsche cricket, welk woord juist hetzelfde spel aanduidt, en door Skinner afgeleid wordt van het Fransche crosser, doch, door Lye, in het Etymol. Anglican. van Junius, met meerdere waarschijnlijkheid van het Angel-Saks. cricce, baculus, scipio, pedum.

[Krocht]

KROCHT. Buiten de stad Breda is eene plaats, welke de Krocht heet. Krocht is bij Kiliaan crypta. Dan, op

{==333==} {>>pagina-aanduiding<<}
sommige andere plaatsen, waar het gebruikt wordt, twijfel ik, of niet door hetzelve verstaan worde het Plat-Duitsche Kroog, beteekenende een met eenen tuin, eenen wal, of eene hegge, omgeven plein of stuk lands. De overzetting crepido, welke de Teuthonista, behalve die van crypta, op crucht bijbrengt, schijnt hier nader bij te komen. Van krocht echter doet zekere taalkundige (naar ik meen, Franciscus Junius) ons kroeg komen, als eertijds op verborgene plaatsen gehouden geweest zijnde. In het Wallisch is carog een broekachtig, moerassig land. In het A.S. is croft praediolum. Ik heb hier te lande ook wel kroft voor krocht hooren zeggen. Te Haarlem is een marktpleintje, de Krocht geheeten. Het woord kroft heeft ook veel overeenkomst met het Hoogd. Gruft, eene afgezonderde holle of overdekte plaats, waarvan nog voornamelijk in gebruik is het zamengestelde Todten-gruft. Hooft gebruikt krocht een- en andermaal voor eene uitstekende hoogte, gelijk ik door eenen mijner lettervrienden vernomen heb, die het woord meende ook oudtijds een verwulf beteekend te hebben. In de plaats, door mij op het woord Magistraat aan te voeren, hield Zijn Ed. het voor den verwulfden omgang van de kerk. Waarschijnlijk beteekent het dat verwulf, waar de dooden werden bijgezet.

[Kroezels]

KROEZELS worden, aan den Meijerijschen kant, de kruisbeziën genaamd, in het overige gedeelte der Baronie kruisdoorns. Bij Kiliaan vindt men kroes-besie, kroesel-besie, kroes-baeye, kruys-besie, Holl. j. stekel-besie. Uva crispa, vulgo grossula, crosella. Ger. Krutz-
{==334==} {>>pagina-aanduiding<<}
beer, Krausel-beere; en kroesel-doren, Rhamnus, paliurus. Kroes was eertijds kruis. Hiervan gekruist, voor gekroest, gekruld, in de Liesveldsche Bijbels, Hoogl. 5, Lett. c.: ‘Sine vlechtē zijn gecruyst, swart gelijk een raven.’ (zoo moet men lezen, en niet: gekruyst swart, gelijk een raven.) De Bijbel te Leiden, bij Paedts, 1621, heeft croes; de Staten-Bijbel, gekruld. Deze aanhaling ben ik verschuldigd aan wijlen den Heer van Engelen van Stryen.

[Krol]

KROL, voor krul; en krollen voor krullen, als werkw. Kiliaan heeft beide krol en krul.

[Krol-suiker]

KROL-SUIKER, voor hetgene, wat men elders noemt drolsuiker.

[Krom]

KROM. Hoe kunt gij (of hoe kan hij) het zoo krom krijgen, d.i. iets zoo averregts zeggen, of doen. Ik herinner mij ergens gelezen te hebben, dat bij ons alle woorden, die met kr beginnen, eene zekere kromte aanduiden. Ik voeg daarbij, dat zulks bij alle Noordsche volken, en bij hen, die hunne taal van dezelven ontleend hebben, gelijk de Bretons, plaats heeft, en dat ook in het Grieksch en Latijn en de daarvan afgeleide talen zoodanige woorden in den eersten lettergreep kr of cr, somtijds gr hebben, schoon niet altijd daarmede beginnende.

[Krooi]

KROOI noemt men in de Baronie van Breda eenen hoop volks, doch meest in eenen verachtelijken zin. In het Eng. is crew conferta hominum multitudo.


{==335==} {>>pagina-aanduiding<<}

[Krooken]

KROOKEN wordt hier niet alleen doorgaans gebruikt voor hetgene, wat men elders kreuken uitspreekt, maar ook voor kraken, in eenen figuurlijken zin. Die zaak heeft hem gekrookt, voor hetgene, wat men elders noemt gekraakt. Dat krooken de echte schrijfwijze is, blijkt daaruit, dat het van het Wallische crwcca komt; zie Junius en Skinner, in crook, crooke. In het Zweedsch is krok curvus, en krökia (eerste lettergr. uitgesprok. als in ons kreuken) curvare. Krooken, voor kreuken, heeft ook Anna Byns, 1. B. 14. Refer.:

‘Maer eenen ketter zijn si te hooren bereet 
Dien gelooft men allomme wien lief oft leedt 
Hoe seere men hem siet die waerheyt croken.’ 

En Ph. Numan, Strijt des Gemoets, fol. 67, a:

‘En meer ander verkiesende die doot vaillant, 
Liever dan haer eere te laten kroken.’ 

Gelijk men oudtijds voor oo veel oe schreef, zoo vindt men voor krooken ook kroeken. Als in de Schadtkiste der Philosophen ende Poëten, blz. 18:

‘Dat elck een wel syn natuer can croecken.’ 

Zoo zeide men loogen, loegen, leugen; insgelijks voor, voer, veur, enz.

[Kroos]

KROOS noemt men alhier het binnenste van eenen appel of eene peer, doorgaans klokhuis genaamd. Het zal zooveel zijn als het ingewand, zijnde deze eene der beteekenissen van kroos bij Kiliaan.

[Kroost]

KROOST zegt de Heer Weiland, op dat woord, dat in Braband en in de omstreken van Breda nog in de oude beteekenis van gelaat, gelaat-zweming, gebezigd wordt.


{==336==} {>>pagina-aanduiding<<}

[Krop]

KROP. Krop uit den zak wordt hier dat meel genoemd, 'twelk zoo als het koren gewassen is wordt gemalen. In het Zweedsch is gr̊ope far modice comminutum, quodque mola non nisi leviter adtrivit. Zie Ihre op het woord. Men noemt ook aldus grof tarwen-brood met de zemelen, 'twelk men in Holland doorgaans huisbakken brood noemt. Krop beteekent eigenlijk het bovenste van eene zaak.

[Kroppen]

KROPPEN, voor opkroppen, verkroppen, is ook elders in gebruik; b.v. zijn leed kroppen; - aangedaan ongelijk kroppen, enz. Doch hier wordt het ook veelal gebruikt voor uitstaan, verduren, verduwen, als: hij kan den honger en de koude niet langer kroppen. - Ik kan de pijn niet kroppen. - Een wellusteling kan de ingetogenheid en onthouding niet kroppen, en in meer andere spreekwijzen, in sommige van welke het zelfs wel eens op eene bijzondere wijze gebruikt wordt; b.v. hij kon langen tijd niet aan den kost komen; maar hij zal het nu wel kroppen.

[Kruidnoot]

KRUIDNOOT noemt men hier de muskaat-noot. In onze taal is kruid het algemeene woord voor alle soort van specerijën. Tuinman, Vervolg op de Fakkel der Nederduitsche tale, op het woord Buskruid, zegt, dat het alleen door de grilligheid van het gebruik is, dat wij aan de specerijën den naam van kruid geven. Dan Wachter, die geen Nederlander was, geeft daarvan eene goede reden. ‘Belgis,’ zegt hij, ‘kruid herbam notat et aromata, quia primis temporibus, cum exoticae herbae et radices nondum innotescerent, domesticae erant pro aromate.’


{==337==} {>>pagina-aanduiding<<}

[Kruik]

KRUIK. Kruiken noemen de visschers in deze streken zekere soort van teenen fuiken, om spiering, aal en paling te vangen. Onder den naam van fuiken verstaan zij alleen garen fuiken.

[Kruiken]

KRUIKEN. Men heeft hier een spreekwoord: slecht zijne kruiken bestellen, voor: niet goed zijne zaken verrigten. Ik heb het in dien zin ook bij Huygens, althans bij gelijktijdige schrijvers, gevonden.

[Kruis-doorn]

KRUIS-DOORN wordt alhier per synecdochen de kruisbezie benaamd, misschien uit hoofde van de doornen, waarmede de boom voorzien is, waarom dezelve ook op andere plaatsen stekel-bezie genaamd wordt. Waarschijnlijk heeft men eerst den boom alleen kruis-doorn genoemd, en naderhand, min eigenlijk, ook de vrucht.
Of is kruis in dit woord hetzelfde als kroes, even als in kruize-munt, Lat. mentha crispa? De Latijnsche naam van de bezie zelve is ook uva crispa. Zie wijders kroezels.

[Kruisgebeden]

KRUISGEBEDEN worden, door de Roomsch-Katholijken, genaamd zoodanige gebeden, welke, hetzij vrijwillig, hetzij tot boete, met uitgestrekte armen geschieden, ter nabootsing der gestalte, in welke Christus aan het kruis hing. Mij is door bereisde Roomschen gezegd, dat zij van dezelve nergens dan hier gehoord hebben.

[Kryschen]

KRYSCHEN, voor schreeuwen, hoort men veel aan den kant van Zuid-Nederland. Het beteekent eigenlijk een wild, woest, onstuimig schreeuwen, blijkens het oor-
{==338==} {>>pagina-aanduiding<<}
logs-gekrijsch. Het wordt ook wel voor een jammergeschrei gebruikt; dan zeer ongemeen is de beteekenis, die het, volgens aanteekening van eenen mijner vrienden, heeft in de Liesveldsche Bijbels, Klaghe Hierem. 2, Sdain: ‘Hi heeft dye mueren haerder pallaysen in der vianden handen ghegeven, also dat si in den huise des Heren gecryst hebbē als mē op eenē vierdach plach.’ In den Bijbel bij Willem Vorsterman, 1528, en in dien bij H. Petersen, 1541, leest men aldaar: ‘Hi heeft in des viants hant ghelevert die mueren van sinen toirens, si gaven stemmē in des Heere huys, ēn in eenen hooghen feesteliken dach.’ De Staten-Bijbel heeft: ‘Hij heeft de mueren harer palleysen in des vijants hant overgegeven; sy hebben in 't huys des Heeren een stemme verheven als op den dag eenes gesetten Hoogtijdes.’ En voor verheven in de kantteek. gegeven.

[Krijten]

KRIJTEN heb ik, door oorspronkelijke Bredanaars, in de oude beteekenis van schreeuwen, en zelfs in die van uit vreugde schreeuwen, hooren gebruiken. De Teuthonista heeft in die beteekenis creijeren. Bij denzelve heeft krijten de beteekenis van garrire. Bredero, in zijnen Stommen Ridder, 1. uitkomst:
‘'k Heb al de nacht gesocht, ghekreeten en gheronnen,’ dat is: geschreeuwd, geroepen. En in zijn Boertigh Liedt-boeck, (van Fobert en Lobbetjen):

‘Onse Lobbetjen is soo blijt, 
Onze Lobbetjen is soo blijt, 
Soo datset over de buurt schier krijt, 
Hoe sy er vrijer laet pracchen.’ 



{==339==} {>>pagina-aanduiding<<}

[Kuel]

KUEL of kuul, voor koel, naar den Hoogduitschen tongval in de meeste buigingen.

[Kuisch]

KUISCH. Dit woord wordt hier nog in de eerste beteekenis van rein, zuiver, schoon, gebruikt, zoo wel als deszelfs werkw. kuischen, hetwelk in Holland alleen in den deftigen stijl, b.v. een gedicht kuischen, en diergelijke spreekwijzen gebezigd wordt. Doch hier hoort men zeer gemeenzaam het huis kuischen; - die vrouw is altijd bezig met kuischen, enz. Deze Nederduitsche spreekwijze was aan Wachter zelfs niet onbekend, die, willende aantoonen, dat kuisch, in den zin van castus, niet van het Hebr. komt, ten betooge, dat het mundus beteekend heeft, voordat het castus beteekende, aanvoert, dat de Nederlanders nog zeggen: 't is er heel kuisch in huis; op het woord keuschen verder aanteekenende, dat de Nederlanders genoegzaam alleen dit woord overgehouden hebben, en deszelfs oudheid niemand moet verdacht voorkomen. Hij leidt het, door voorzetting der K af van Asche, water. - Bij Meyer komt het onder de verouderde woorden voor; dan ten tijde van Cats was het nog in gebruik. - Zonderling is echter het gebruik, 'twelk men hier van kuisch adverbialiter, even als elders van schoon en van zuiver, maakt, in sommige spreekwijzen. B.v. zijn glas kuisch uitdrinken; het is er kuisch hij hem op, hetgeen men op andere plaatsen uitdrukken zoude: het is er zuiver bij hem op voor: hij heeft alles opgeteerd. - De regenbak is kuisch ledig, en diergelijke meer.

[Kuischen]

KUISCHEN. Zie kuisch.


{==340==} {>>pagina-aanduiding<<}

[Kuster]

KUSTER, voor koster. Beiden vindt men bij Kiliaan. Daar het woord van het Lat. custos gevormd is, komt kuster nader aan den oorsprong. Zie Oude Friesche Wetten, blz. 244.

[Kustersse]

KUSTERSSE, voor kosterin. Zonderling zoude het zijn, dat men altijd op de tweede lettergreep van dit woord den klemtoon vallen doet, ware het niet eene zamentrekking van kusteresse. De Hollanders volgen in diergelijke woorden den uitgang in der Hoogduitschers; de Vlamingen en Brabanders het sche der Neder-Saksen. De eersten zeggen, b.v. Nätherinn, Kóchinn; de tweede Naiersche, Kôksche. De Friezen hebben van sche gemaakt ske, en in de uitspraak laat zich het Neder-Saksisch ook aldus hooren. Eene Predikants vrouw is bij de Friezen Pastoorske.

[Kwa]

KWA, als bijvoegelijk naamw., voor kwaad. Men vindt het met goe zamengevoegd bij Const, Huygens, Korenbl. II. D. blz. 211:

‘'k Heb veel' quae' saecken aan goe' mannen sien verblijven, 
Maer noyt geen' aen goe wijven.’ 

En Spieghels Hertspiegel, 1. B. vs. 276 en 281. Ook bij de Friezen heeft de afknotting der D in dit woord veel plaats, blijkens onder anderen het spreekwoord Meij lege hannen ist quae haucken faen, en dat van quae hinnen, deer de aijen uijt lisse, in thuws to ijten gaen. Zie bij het laatste mijne aanteekening op quae, in mijne Oud-Friesche Spreekwoorden, blz. 178.

[Kwaak]

KWAAK, voor eene soort van onkruid of gras, welke schielijk opgroeit en voortzet, en daarvan den naam heeft;

{==341==} {>>pagina-aanduiding<<}
zie den Hr. Weiland, hij wien het kweek heet. Voeg bij het daar gezegde, dat ook nog in het Engelsch kwick rad, schielijk, is.

[Kwaak]

KWAAK, voor een vondel. In sommige streken van Holland is het eene brug.

[Kwaak]

KWAAK, of kwaek, wordt hier het vogeltje genaamd, hetwelk men elders keep heet.

[Kwade hand]

KWADE HAND. Wanneer de koeijen geene melk geven, dan zeggen de bijgeloovige boereh in deze streken, dat dezelve door de kwae hand aangeraakt, dat is, door eene tooverkol aangeraakt zijn, of dat de kwade hand op de beesten gezet is, d.i. dat dezelve betooverd zijn.

[Kwaken]

KWAKEN wordt hier gezegd iemand te doen, wiens stem veel heeft van die der kikvorschen of der eenden, reddere sonum instar anseris, et instar coturnicis, zegt Kiliaan. Men zegt het ook in eenen zedelijken zin van iemand, die op eene onaangename wijze onnutten klap uitslaat, of redetwist; het komt in die beteekenis overeen met het Lat. blaterare, 'twelk misschien ook wel een klanknabootsend woord is, van het blaten der schapen ontleend. Zie over de afleiding van het Hoogd, quaeken de Nieuwe Bijdragen, 1. D. blz. 369. Men spreekt het hier kwaeken uit.

[Kwakkel]

KWAKKEL, 'twelk hier veel meer, dan kwartel, gezegd wordt, schijnt ook meer klanknabootsende te zijn.


{==342==} {>>pagina-aanduiding<<}

[Kwal]

KWAL, voor alle soorten van slik en ruigte, van biezen als anderzins. Eigenlijk beteekent het kwijl, waarvan ook de zee-kwallen, om de slijmachtigheid, aldus genaamd zijn.

[Kwalster]

KWALSTER, voor fluim, rogchel. In Neder-Saksen is het in dien zin algemeen gebruikelijk, zoo als ook het werkw. kwalsteren. Bij Wachter is qualster sputum, pituita crassior. Zie denzelve. Kiliaan schrijft ook qualster, en zet het over pituita. Eerstgemelde leidt het woord, zoo wel als het Angel-Saksische geolster af van het Gr. ζολλᾶσγαι, coalescere, adhaerescere; anderen doen het komen van het Lat. squalor, of van kwijl.

[Kwalsterbollekens]

KWALSTERBOLLEKENS noemen de landlieden in deze streken de kwalsterbeziën of lijsterbessen. Bij Kiliaan is qualster of haver-essche fraxinus silvestris, fraxinus bibula, sorbus silvestris. Men vindt het onder anderen ook bij Westerbaen, Ockenburg, Gedichten, 1. D. blz. 141.

[Kwalijk]

KWALIJK, voor moeijelijk, bezwaarlijk.

[Kwampen]

KWAMPEN, voor kwamen, en kwamp, voor kwam. Ik heb het in oude Rijmkronijken, Passionalen en Spiegels Historiaal meer dan eens gevonden, en zelfs nog bij Hooft. In de oude taal zeide men ook kompt voor komt, gelijk men nog welluidendheidshalve boompje, naampje, enz. zegt. Bij Hooft vindt men zelfs stempje als verkleinwoord van stem. In het IJslandsch beteekent qwamd aankomst.


{==343==} {>>pagina-aanduiding<<}

[Kwanselen]

KWANSELEN wordt iemand gezegd te doen, die bestendig zijn goed ruilt, hetzelve omzet of verkoopt, om wederom ander in te koopen. Quantselen, mangheren, is bij Kiliaan overgezet commutare, permutare. Zoodanig iemand wordt een kwanselaar genaamd. Zijn goed op die wijze doorbrengen of verminderen is hetzelve verkwanselen.

[Kwartier]

KWARTIER. Even als iemand, aan geene akademie-plaats gewoon, het cubicula locanda bevreemt, bevreemt het eenen eerst te Breda komende te hooren van het huren en verhuren van kwartieren. Ik acht de spreekwijze overgenomen van de krijgslieden, wier verblijven, van den Opperbevelhebber af tot den geringsten soldaat toe, kwartieren genaamd worden, waarom ik ook gisse, dat deze spreekwijze ook in andere grensvestingen wel in gebruik zal zijn, schoon ik het niet wete; dan dit weet ik, dat in de binnensteden, ofschoon ook van bezetting voorzien, alleen van het huren en verhuren van kamers, nooit van kwartieren, gesproken wordt.

[Kwelen]

KWELEN. Niet alleen in Zuid-Braband, maar ook hier, vooral ten platten lande, waar de oude taal doorgaans het meest behouden is, en naar den kant van Bergenop-Zoom, hoort men dit woord gebruiken, in de beteekenis van treuren, kwijnen; doch meest in die van kwijnen. De Ouden spelden het, in de beteekenis van kwijnen, ook quellen, met eene dubbelde L; zie Passionael, Winterstuck, van 1489, fol. 91, c; en fol. 166, c, alwaar quellen, d.i. kwelen, van een evel tweemaal voorkomt in de beteekenis van aan een euvel kwijnen. Zie ook bekwelen.


{==344==} {>>pagina-aanduiding<<}

[Kweling]

KWELING, voor kwijnende ziekte. Zie kwelen.

[Kwellen]

KWELLEN. Men zegt hier veel gekwollen, voor gekweld. Ik heb hetzelve ook bij Anna Byns, Phil. Numan en Joh. Bapt. Houwaert gevonden. In de Zuidelijke Nederlanden is het insgelijks in algemeen gebruik. Men vindt bij de oude schrijvers ook veel kwol in den onvolmaakt verleden tijd; dan dit heb ik hier minder gehoord, hoezeer het een het andere volgen moet, en een verkwoord niet gedeeltelijk gelijkvloeijend, gedeeltelijk ongelijkvloeijend kan zijn. Ook komt beide kwol en gekwollen bij Hooft voor.

[Kwel-ziekte]

KWEL-ZIEKTE noemen hier de landlieden eene slepende ziekte, eenen morbus chronicus.

[Kwezel]

KWEZEL, Klopje. Geestelijke Dochter, aan geene orde verbonden, en alleen de gelofte van kuischheid gedaan hebbende. Men vindt hier ook enkele mans, die zoodanige gelofte gedaan hebben, zonder echter tot den geestelijken stand te behooren.

[Kwikken]

KWIKKEN, is een hier zeer gebruikelijk woord, voor met de handen optillen, om de zwaarte te onderzoeken, en ook juist in deze beteekenis geeft Kiliaan het op: pondus manibus examinare. Twijfelachtig is het mij, of het woord, bij voorzetting der K, betrekking hebbe tot dat van wikken, dan of het gezegd worde voor wichten, 'twelk ook bij Kiliaan voorkomt; of dat het eindelijk kome van kwik, het Eng. quick, celeriter, in welk geval het zooveel zoude zijn als schielijk, als ter loops wegen. Hoe het zij, het wordt nog door

{==345==} {>>pagina-aanduiding<<}
Const. Huygens gebruikt in zijnen uitlandigen Herder:

‘Vriend, alleen aan uw gevallen 
Hangt het quicken van mijn hert.’ 

Zie Korenbloemen, blz. 36.
Ook te Bergen-op-Zoom zegt men kwikken, voor met de hand wegen, gelijk mij onderrigt is. Ook wordt het wel voor zwikken, uitglippen en diergelijke beteekenissen meer gebruikt.

[Kwinkeleren]

KWINKELEREN heb ik hier hooren gebruiken voor heen en weder trippelen; hetwelk kan verdedigd worden, als een staart- of bastaard uitgang van het oude kwinken, hetwelk in het gemeen alle trillende beweging te kennen geeft, wordende door Kiliaan overgezet micare, motitare, dubio et tremulo motu ferri, waarvan het bij hem, in de tweede beteekenis, voorkomt als crebro et solerter modulari, zijnde de hedendaagsche beteekenis van kwinkeleren.

[Kwijtgeschouden]

KWIJTGESCHOUDEN zegt wen hier veel, vooral ten platten lande, voor kwijtgescholden. Het is een overblijfsel van het oude schoud, schuld, schouden, schuldig zijn, enz.

[Kijkbuis]

KIJKBUIS, voor verrekijker.

[Kijk-dag]

KIJK-DAG noemt men hier den dag, op welken de op een erfhuis te verkoopene goederen te zien zijn. In Holland heb ik ook wel eens den dag, op welken een te verkoopen huis te zien is, aldus hooren noemen, of ook wel ziendag.


{==346==} {>>pagina-aanduiding<<}

[Kijkuit]

KIJKUIT noemt men in de Baronie van Breda die aan een der einden van een huis vooruitspringende kamer, welke elders een uitstek of een uitstekje genoemd wordt.

[Kijnd]

KIJND, voor kind, was eertijds zelfs in den hofstijl in gebruik; zie eene door den Hr. Weiland, op kind, aangehaalde plaats uit de Privilegiën van Dordrecht, en M. Stoke, 2. B. vs. 1201; doch thans hoort men het alleen onder den boeren-stand, die ook wel in het meervoud keijers voor kinders zegt, 'twelk men ook vindt bij Bredero in het Moortjen, 5. Deel, 3. Bedrijf:

‘hoe liepen de kyeren daarheen en weer.’ 

En een weinig verder:

‘Hoe quamen jou Nooms kyeren telcken staegh.’ 

In de Friesche landspraak is het zeer gemeen. Kijnd komt ook nog in niet zeer oude Bredasche stukken voor, onder anderen in de Ordonnantie op het Weeshuis, bij van Goor, Beschrijv. van Breda, blz. 110.

L.

[Laak]

LAAK. Zie over dit woord mijne Naamsuitgangen, blz. 71. Men heeft in de Baronie van Breda de Ettensche Laak, de Hoevensche Laak, en de Baarlaak. Ook vindt men aldaar een gehucht, Attelaken genaamd, alsmede een gehucht en hofstede, eenvoudig de Laak geheeten. Ook in Gelderland vindt men watertjes de Laak genaamd. In Neder-Saksen is het woord Lake mede

{==347==} {>>pagina-aanduiding<<}
uiet onbekend van plaatsen, waar water is, en uutlake beteekent het staande water, dat met eene rivier in verband staat, en toch geen arm van zulke rivier is.

[Laar]

LAAR. Aldus worden in het land van Breda vele oude kasteelen genaamd, b.v. de IJpelaar; de Nobelaar; de hofsteden Wolfslaar en Heilaar; ja zelfs vindt men er eenvoudig het huis te Laar genoemd.
Indien dit, volgens het gevoelen van sommigen, van het Lat. lar kwame, zoude het laatste een pleonasmus zijn. Anderen houden lar voor een Keltisch woord. Zie Letteroeff. 1794, Mengelw. blz. 82, aangehaald door den schrijver der tweede Reize door de Majorij van 's Hertogenbosch, blz. 105. En in derdaad is llawr in het Wallisch solum, fundus, area; zie Boxhorn in Lexic. Hiermede stemt overeen Kiliaan, bij wien het zelfstand. naamw. laar omschreven is locus incultus et vacuus, solum incultum; et pascuum publicum; van het bijvoegl. naamw. laar, Hoogd. leer, ledig. In Neder-Saksen is eene vlakte van zeer vruchtbaar land, met meer dan twintig boeren-e rven bezet, de Laar geheeten; en zoodanige plaatsen, die den naam Laar, Lahr, dragen, zijn in Duitschland in menigte. Bij Groningen vindt men Noord-Laren, Mid-Laren en Zuid-Laren. Wijlen de Heer de Grave, in zijne République des Champs Elysées, Tom. I. pag. 96, leidt den uitgang laar van verscheidene plaatsen in de Nederlanden af van lar, in het Angels. doctrina beteekenende, waarvan laren, leeren, onderwijzen. Volgens Schrieckius zijn laeren bij de Nederlanders humiles arenae et situs inferiores. Het bijvoeg. naamw. laar is bij Kiliaan inanis, vacuus, bij den Hr. Weiland

{==348==} {>>pagina-aanduiding<<}
dun, schraal. In de laatste beteekenis komt het voor in de Nederduytsche Poëmata van Bredero:

‘De gruijsigen Herrefst vol-lijvigh laar en vet.’ 

d.i. schraal of vet, naar mate dat de oogst uitvalt. Zoude het Bretonsche en Baskische woord ook kunnen doen vermoeden, dat de naam der dorpen Leur in de Baronie van Breda, in Gelderland en elders hiertoe betrekking hadden? - Zie wijders mijne Naamsuitgangen, blz. 69-71.

[Labbekakken]

LABBEKAKKEN. Bij Kiliaan vinde ik labben en labberen, vana loqui, blaterare, in welken zin of ook wel in dien van achterklappen, lasteren, zoo als het ook bij Meyer voorkomt, dit woord hier veel gebruikt wordt. Het tweede gedeelte van hetzelve zal wel mogelijk het verouderde kaken moeten zijn, waarvan nog overig is het frequentativum kakelen. Misschien heeft het Fransche caquet en caqueter met hetzelve eenige verwantschap, of mogelijk is zoo het Fransche als Nederduitsche klanknabootsend. Dan de Heer Weiland meent, dat het laatste gedeelte van dit woord komt van het verouderde kak, achter, zoo dat het dan woordelijk achterklappen zoude beteekenen.

[Lab-boonen]

LAB-BOONEN, of lap-boonen heet men hier veel de anders zoogenaamde Roomsche-, boeren- of groote boonen, in Duitschland Sau-bohnen genoemd. Zij worden alzoo geheeten van labben, lappen, door Kiliaan als een verouderd woord opgegeven, en vertaald door lambere, lingere. Of zoude deze benaming ook eenige betrekking hebben tot labaey broot, bij Kiliaan panis epularis? In dat geval zouden deze boonen voor eene

{==349==} {>>pagina-aanduiding<<}
lekkernij moeten gehouden worden en geenszins voor boerenboonen. In de Nieuwe Chronycke van Brabandt, Thantwerpen bij J. Mollyns, in het jaar 1565, fol. 369, c. 2, vindt men labay broot voor wit brood, in vergelijking van middelbrood en van bruin stuiversbrood. Men leest ook aldaar: ‘Des saterdaechs den lesten dach van Julio was te bruessel tghewochte van den broode verdobbeleert, soodat het pricxkens broot also swaer woech als daechs te voren dlabaybroodt gheweghen hadde soo dat noch soo groot was danck moet God hebben.’ Bij Kiliaan is pricksken overgezet panis triticius, minutulus. Tot deze laatste gissing heb ik aanleiding gekregen door eene aanteekening van eenen mijner overledene vrienden.

[Labeur]

LABEUR, een alhier veel in gebruik zijnde bastaardwoord, voor arbeid. Het heeft het onzijdig geslacht aangenomen, zeggende men b.v. in het labeur zijn. Men vindt het en bij Kiliaan en bij Meyer onder de bastaard-woorden.

[Laden]

LADEN. Laden, onerare, komt niet alleen bij Kiliaan, maar ook in oude stukken voor, en wordt hier op verscheidene zonderlinge wijzen gebruikt, b.v. eene stoof laden, voor wat men elders zegt: vuur in eene stoof doen. Men zegt het ook van het opnemen van personen op rijtuigen. Bij de voerlieden hoort men dagelijks: ik had dien, of dien, geladen. - Hoe veel man hebt gij geladen? enz. Niet lang geleden hoorde ik van eenige lieden, die wel niet van eene misdadige, maar echter van eene niet zeer eerbare zaak verdacht gehouden werden, dat zij aan zekere herberg naar Braband op

{==350==} {>>pagina-aanduiding<<}
eene kar geladen waren. Elders meen ik, in dien zin, ook wel het woord opladen te hebben hooren gebruiken.

[Lakken]

LAKKEN, voor lekken (lingere). Men vindt het ook bij Kiliaan, en ik meen het insgelijks wel bij oude schrijvers aangetroffen te hebben.

[Lamen, lammen]

LAMEN, LAMMEN, wordt hier niet alleen in den werkdadigen zin voor minuere, debilitare, waarin het bij Kiliaan voorkomt, gebruikt; maar ook in den onzijdigen; b.v. het hart laamde mij, voor hetgeen, wat men elders zegt, het hart werd mij klein.

[Lands-vergadering]

LANDS-VERGADERING werd in de Baronie van Breda genaamd de vergadering der dorpen van den lande van Breda, welke op zekere gezette tijden van het jaar in de stad vergaderden, om over hunne gemeene belangen te raadplegen. Dezelve had haren vasten Griffier of Secretaris, en werd door den Drossaard of zijnen Stedehouder voorgezeten. Zie van dezelve van Goor, Beschrijv. van Breda, blz. 355.

[Langen]

LANGEN wordt elders meest gebruikt voor aanreiken, toereiken, bij Hooft ook toelangen, in de Nederlandsche Historiën, 5. B. blz. 200; hier beteekent het doorgaans eenvoudig geven. Van langen komt het Hoogd. en ons handlanger. Ik mag echter geenszins ontveinzen, dat de elders gebruikelijke beteekenis de ware oorspronkelijke is. Zie het woord bij Haltaus; en het onzijdig werkwoord langen, verlangen, naar iets begeerig zijn, in het voorwerk van Gysbert Japix,

{==351==} {>>pagina-aanduiding<<}
Friesche Rijmelarije, het opschrift van het eerste stukje, en omtrent hetzelve Huydecoper, op M. Stoke, I, 347. Bij denzelfden M. Stoke vindt men ook langhenisse, voor verlangen, begeerte; onder anderen 1. B. vs. 2. Waarschijnlijk noemt men het begeeren naar iets aldus, omdat de afwachting der begeerde zaak den tijd doet lang vallen.

[Langs]

LANGS. Men zegt hier: ergens langs gaan, of ergens langs komen, voor hetgene, wat men elders noemt ergens aan gaan, of ergens aan komen. B.v. zult gij, indien gij tijd hebt, eens langs komen, d.i. bij mij aankomen. Zoo ook: langs de huizen gaan bedelen; - langs de huizen veilen, is hier: van huis tot huis gaan bedelen, van huis tot huis te koop gaan aanbieden.

[Langs]

LANGS. Iemand er van langs geven. Iemand vinnig doorhalen; ook wel slagen geven.

[Laten]

LATEN. Niet onbekend is het, dat de Vorstin Abdis van Thorn tot aan onze inlijving in het Fransche rijk een geregtshof onder Gilze had, uit hoofde dat dit dorp met deszelfs aanhangsels en andere goederen in 't jaar 992 door Hilsondis Gravin van Strijen aan 't konvent van Thorn was geschonken. Deze regtbank bestond uit eenen Meijer en zeven personen als Regters, te weten drie uit Gilze, twee uit Oosterhout, één uit Ginneken en één uit Prinsenhage, of, indien aldaar geene voldoende stoffe was, één uit Rijsbergen. Deze Regters werden oudtijds uit de Laeten, als pachters en onderhoorigen der Abdis, gekozen en werden uit dien hoofde ook Laeten genaamd. Welke de volks-
{==352==} {>>pagina-aanduiding<<}
klasse der Laeten ware, zie bij Kiliaan op Laet, die dit overzet colonus, villicus, conductor villae vel fundi. Vergelijk echter Wachter op Laeti, die zonder hen tot de Liti te verlagen, dezelve niet te min als een middelstand tusschen de glebae adscripti en de vrijen schijnt te beschouwen. In den Holländischer Sachsen Spiegel nach der raren Goudaischen ausgabe von 1479, Franckfurt und Leipzig, 1763, worden, blz. 8, de laten eyghen luden geheeten, waardoor aldaar, blijkens blz. 46 en 54, in lijfeigenschap zijnde, en dus dienstbare lieden, verstaan worden. Zie echter de Aanteekeningen op de oude Friesche wetten, blz. 132, welke geheele plaats omtrent deze stoffe wel verdient nagelezen te worden. Van voornoemde Regtbank, welke geheel onafhankelijk van die des Barons van Breda te Gilze, en dus geene lagere Regtbank was, kan men breeder
berigt bekomen bij van Goor, Beschr. van Breda, blz. 364 en 365.

[Lateren]

LATEREN zegt men hier voor: de pannen van het dak van onderen met riet bezetten. Het komt waarschijnlijk van het Middeleeuwsche latare, bij Carpentier, supplem. op du Cange, eigenlijk beteekenende het beslaan van een dak met latten, van waar ook het oud-Fransche lateur, bij hem in den Index: ouvrier qui couvre la maison de lattes. Dan het woord latte schijnt toen ook in eene andere beteekenis gebruikt te zijn geweest, dan heden plaats heeft, te weten in die van tegel; zie Steenwinkel, op van Maerlant, 2. D. blz. 107; waarvan niet alleen het bezetten van een dak met tegels, maar ook het beschieten van hetzelve in het algemeen, waarmede dan ook, lateren schijnt te zijn genaamd geworden. In het Wallisch is llathru exasciare.


{==353==} {>>pagina-aanduiding<<}

[Laureis]

LAUREIS, voor Laurens. Hiervan de zoo vele geslachtnamen van Laureissen in de Baronie.

[Lauweit]

LAUWEIT. Men zegt hier veel, 'twelk ook op sommige andere plaatsen van ons land gehoord wordt, lauweit maken, voor veel gerucht, geraas maken. Het eigenlijke woord is het verouderde auweit, van het Fr. aubade, ochtendgezang, of gespeel ter eere van iemand. Kiliaan zet lauweijt ook over cantio honoraria, waarop zie den Heer van Hasselt. Het Fransche woord komt van aube, het krieken van den dag, en dit van het Lat, alba. De L in lauweit is gesproten uit de voorzetting van het artikel in het Fransche l'aubade.

[Ledig]

LEDIG. Ledige dagen noemen hier de ambachtslieden de zon- en feestdagen, omdat op dezelve niet gewerkt, maar ledig gegaan wordt, of omdat op dezelve de gewone regtsplegingen stil staan, waarvan dezelve ook vacantie-dagen genaamd worden.

[Lediglooper]

LEDIGLOOPER, voor een eenloopend gezel. Het schijnt van de Duitschers te zijn overgenomen, bij welken van een ongehuwd persoon gezegd wordt, dat hij im ledigen Stande leeft.

[Leed]

LEED. Leed hebben, voor moeite hebben. Hij zal leed hebben, dat te verrigten, d.i. hij zal zulks bezwaarlijk kunnen verrigten.

[Leed]

LEED, voor kwaad. B.v. Zij wil geen leed van haren man hooren, voor geen kwaad. Oudtijds was leed, en het oud-Duitsche Laid, eene beleediging, voornamelijk met woorden.


{==354==} {>>pagina-aanduiding<<}

[Leefkoek]

LEEFKOEK was hier nog zeer onlangs eene zekere soort van zoetekoek, die ook zeer veel te Rotterdam gebakken wordt. Bij Kiliaan heet dezelve ook liefkoeck en lijfkoeck. Daar dezelve in het Neder-Saksisch Lebbekoken (bij verbastering lever-koken) heet, en van eene zeer vaste zelfstandigheid is, twijfel ik geen oogenblik, of dezelve heeft dien naam van het Neder-Saksische Lab of Libbe, zijnde datgene, wat in de melk gedaan wordt, om dezelve tot kaas te doen stremmen, ons lebbe, libbe, bij Kiliaan, in het A.S. ceselib, Zweedsch laaf, Boheemsch chleb. Van hetzelve komt, of met hetzelve is althans verwant het Allem. Leib, Laib, Leip, bij Ottfridus, Leiba, brood; Goth. hlaibs, hlaifs; Zweedsch lef; Finnisch Leipae; IJsl. hleif, hlaif; A.S. hlaef, hlaf, laf; Eng. loafe; Friesch laef. In het Hannoversche is Luffe grof tarwenbrood Meer dan waarschijnlijk hoort hiertoe het Wallische llaib, linctus, en mogelijk ook het Lat. libum.
Men zegt somtijds uit onkunde kleefkoek. Leefbroot komt voor in den Bijbel bij W. Gailliaerd, 1568, Jeremia 37, vs. 20: ‘Eñ liet hem des daechs een leefbroot gheven ut der backerstrate.’ De Staten-overzetting heeft eene bolle broots.

[Leeg]

LEEG, voor laag. Men vindt het ook veel bij oude schrijvers.

[Leerdij]

LEERDIJ. Even als kleedij, voor kleeding, zegt men te Breda, onder den burgerstand, leerdij, voor leering, voornamelijk als leerwijze gebruikt. B.v. de tegenwoordige leerdij verschilt veel van die der vorige tijden.


{==355==} {>>pagina-aanduiding<<}

[Leering]

LEERING noemen hier de Roomsch-Katholijken hetgeen, wat de Hervormden met een onduitsch woord katechisatie noemen. In sommige plaatsen van Neder-Saksen heeten de Lutheranen het ook Lehre.

[Leet]

LEET, voor leit, ligt (jacet), over welk leit zie mijne Oud-Friesche Spreekww. blz. 154. Men vindt het nog bij Vondel in zijne Altaar-geheimenissen, blz. 25. reg. 6, en veel in oude Brabandsche en Vlaamsche schriften.

[Leget]

LEGET, voor leet het, ligt het. Waar leget? Daar leget. Bij Philip Numan, Anna Byns en anderen van dien tijd leest men somtijds leegt, voor legt, ligt.

[Leggen]

LEGGEN. Men zegt elders wel gelagen leggen; maar maaltijden leggen, voor aanleggen, weet ik niet ergens, dan hier, gehoord te hebben.

[Leije]

LEIJE is in de Baronie van Breda eene watering, b.v. de schouwleije, de turfleije, enz. Ook het enkele leije wordt veeltijds op sommige plaatsen van eene watering gezegd. Bij Kiliaan is het leijde, leije, waterleijde, en overgezet aquae ductus, aquagium. Het woord is, in Zuid-Braband, ook als eigennaam, mede nog zeer gemeen, en in de Baronie van Breda wordt het zoowel voor eene grootere vaart, als b.v. van de Bredasche vaart gebruikt, als ook zelfs van eene sloot, zeggende men aldaar leikant voor slootkant. Zie wijders mijne Naams-uitgangen van Nederlandsche plaatsen, blz. 74.


{==356==} {>>pagina-aanduiding<<}

[Leiseel]

LEISEEL wordt, op sommige plaatsen, hier genaamd een enkelen toom, aan het hoofdstel vastgemaakt, waarmede in deze streken veel gereden wordt. Of het woord leiseel of leisseel moete gespeld worden, is bij mij twijfelachtig. In geval het eerste komt het van leiden en seel, door Kiliaan overgezet funis, restis, vinculum stupeum, en afkomstig van het Allemann. sele of seil, hetzelfde beteekenende; zoo het laatste, dan is het zamengesteld uit leis en seel. Het woord leis is in genoegzaam alle deelen van ons Vaderland gebruikelijk voor een' dubbelden toom; doch eigenlijk is het, meen ik, eene koord, waaraan men de windhonden vasthoudt, het Fransche lesse, of laisse, 'twelk Ménage afleidt van laqueus; maar Wachter van lassen, omdat men door middel van dezelve de honden loslaat. Dan niet alleen het woord leis, maar ook dat van seel gebruikte men voorheen voor zoodanige koord. Hiervan is in het Plakkaat op de Wildernissen van 1517. art. 15 en 16, een seel, zooveel als een span, winden, d.i. windhonden, eertijds winden, oud-Friesch wynnen, genaamd, en nog heden ten dage hazewinden. Dan niet alleen en leis en seel, maar ook het zamengestelde leiseel, beteekent de koord, waaraan men de honden vasthoudt en leidt. Zie Huydecoper's Proeve, blz. 456, 1. Deel van den 2. druk, alwaar men zien kan, dat S. Coster ook leits gezegd heeft, 'twelk door
letterverzetting is veranderd in leist, 'twelk door afbreking van eene letter leis geworden is.

[Leisel]

LEISEL, voor toom, of ook wel voor de banden, aan welke de paarden bij plegtige begrafenissen geleid worden. In Holland zegt men meest leist, of leis.

{==357==} {>>pagina-aanduiding<<}
Deze noemt Vondel, Herschepp. van Ovid. 1. B. vs. 643, leiseel; en misschien is dit wel het regte woord. Zie hierboven in leiseel.

[Lei-weg]

LEI-WEG. Deze naam, aan sommige wegen hier en daar gegeven, is ook in de Baronie van Breda niet onbekend. In mijne Naams-uitgangen op het woord lede heb ik aangetoond, dat leije zoowel via, iter, als ductus aquae beteekent, en in dien zin zal men het in lei-weg moeten opvatten. Zie Leije.

[Lelk]

LELK, en lilk, voor leelijk. Het laatstgemelde zamengetrokkene leest men in Nysgierige Jolle, bij den Heer Wassenbergh, Bijdrag. tot den Frieschen tongval, 2. Stuk, blz. 22.

[Lerpen]

LERPEN. Men zegt hier wel van eenen hond, wanneer hij drinkt, dat hij lerpt. Men noemt het ook lurpen, en dus denk ik, dat het, met weglating der sisletter, voor slurpen gebezigd wordt.

[Lestend]

LESTEND, voor laatst, onlangs. Het is kortheids- en welluidendheidshalve zamengetrokken uit laatstend.

[Leuren]

LEUREN. Men noemt hier leuren het te koop langs de huizen venten. Mogelijk heeft het eenige betrekking op het spreekwoord: voor een leur en een zeur verkoopen, omdat diergelijke te koop geveild wordende waren, zelden van de beste zijnde, of veelal door lieden aangeboden wordende, die om gereede penningen verlegen zijn, voor eene kleinigheid verkocht worden; of, mogelijk van leuren, te leur stellen, be-
{==358==} {>>pagina-aanduiding<<}
driegen, omdat met zoodanige goederen veel bedrog gepleegd wordt; of eindelijk, misschien van het zelfst. naamw. leur, lor, omdat doorgaans niet, dan vodden op die wijze geveild worden. Het woord lorrendraaijer, in de eerste beteekénis een omlooper, iemand die met oude lorren rondloopt, en in de tweede een bedrieger, schijnt deze gissing te begunstigen. Want bij mij wil het er niet in, dat dit leuren, als komende van loeijer of loeder, lore, leure (illecebra), gevormd zoude zijn van het Hoogd. laden (invitare), omdat de koopers doorgaans sterk door de uitventers van goederen genoodigd worden. Bij Kiliaan is loren onder meer beteekenissen ook: venales ferre merces frivolas.

[Leuteren]

LEUTEREN, bij Kiliaan ook loteren, welke verwisseling van O met EU in het Nederduitsch zeer gemeenzaam is, voor talmen, of ook wel iets slordig doen. Men zegt ook het leutert, of daar leutert wat aan, voor hapert wat aan. In het Neder-Saksisch is het lodderen; waarvan het spreekwoord: op de lodderbank liggen.

[Levend]

LEVEND, voor leven, doch niet dan in de beteekenis van gedruisch, geraas; terwijl het in het Neder-Saksisch beide beteekenissen heeft, en ook in onze oude taal voor vita gebruikt werd.

[Lezen]

LEZEN, voor plukken. B.v. bramen lezen. Bij Kiliaan is het in dien zin: legere, colligere, carpere, demetere. Hetzelfde heeft dus plaats met dit woord als met het Lat. legere, te weten, dat het en verzamelen en het lezen van boeken beteekent. Hij, die geene overeenkomst tusschen deze twee beteekenissen meent te kunnen

{==359==} {>>pagina-aanduiding<<}
vinden, wete, dat het Lat. legere, even als het Gr. λέγϵιν, in de eerste beteekenis colligere, en niet dan in de derde of vierde percurrere, waarvan oculis percurrere en eindelijk libros oculis percurrere geworden is; verder, dat lezen in de eerste beteekenis het Gr. λέγϵιν, zeggen, is, en niet dan in de tweede beteekenis het opzeggen uit een boek, en vervolgens het ook niet met luider stemme lezen, gelijk wij het gebruiken.

[Lezen]

LEZEN zeggen de Roomsch-Katholijken veel alleen, voor de mis lezen. Men hebbe het niet te verstaan voor in het openbaar leeren, gelijk lezen wel eens gebruikt wordt. Dat het oudtijds voor onderwijzen gebruikt werd, bevestigt de spreekwijze: de Pandecten lezen. Zie Junius, Gloss. Goth., op laisjan. Hiervan ook les, in publieke les geven, en lessenaar, hebbende, behalve den Heer Weiland, zich onlangs nog een taalkenner, in zeker tijdschrift, tegen de nieuwelings door sommigen gebezigde spelling lezenaar verklaard.
In de, bij de Roomschen gebruikelijke, spreekwijze een Vader ons, een Ave Maria lezen, schijnt lezen te beteekenen: opzeggen, biddende opzeggen, bidden Immers vindt men bij de Ouden het bloote lezen voor bidden. Van Maerlant, Spieg. Histor. I.P. 6. B. 32. k. 14 vs., sprekende van Maria, zegt:

‘Lesens placht soe talre stont.’ 

En I. P. 7. B. 73. k. 63. vs.:

‘Die Bisscop den man anelach 
En vragedem wat hi te lesene plach.’ 

En in die beteekenis heeft het ook nog Bredero, in in den Meulenaar:

Aeltje. 
‘Wel vaer staje soo op? ghy hebt immers niet ghelesen. 

{==360==} {>>pagina-aanduiding<<}

Piet. 
Ja wijf het sal ten jongsten daghe even veul wesen, 
Of ick daer een diel woorden brabbel, 't het niet ien beet om 't lijf.’ 

Men zoude het ook in dezen zin eenvoudig voor opzeggen kunnen nemen.
Een paternoster lezen ontmoet men bij L. van Velthem, Spieg. Hist., 4. 13. 32. k. 42. v.

[Lid]

LID, voor klep van eene kan. Het heeft ook in Friesland alzoo plaats. Zie het Idioticon van den Hr. Wassenbergh.

[Liederlijk]

LIEDERLIJK, voor los, slecht van gedrag; ook voor iemand van een gemeen, ongedaan, slordig uitzigt, zoo in gelaat als kleederen; van het Hoogduitsche lüderlich, of liederlich.

[Ligt]

LIGT noemt men in de Baronie van Breda den stut, welke onder de boomen van eene kar gezet wordt, wanneer dezelve stil staat, om ze te onderschragen tot verligting van het paard. Ook wordt onder dit woord verstaan het dubbeld leder, om over het zadel van een karre-paard te leggen, door welks oogen de berrie der kar gestoken wordt.
In Neder-Saksen noemt men den draagband of de draagbanden der daglooners, die in een kruiwagen trekken, ligten.

[Ligt]

LIGT, voor misschien; op dezelfde wijze als elders welligt gebruikt wordt, in navolging van het H.D. vielleicht.


{==361==} {>>pagina-aanduiding<<}

[Ligten]

LIGTEN. Zie afdienen.

[Ligtvaardig]

LIGTVAARDIG, voor ligtelijk. B.v. Ik kan het ligtvaardig toestaan, dewijl het mij niets kost. - Ik wil het ligtvaardig gelooven. d.i. gaarne, ligtelijk gelooven.

[Lik]

LIK, voor lek, en likken, voor lekken (destillare).

[Linken]

LINKEN, voor slinksche streken, van link, sinister.

[Linken]

LINKEN noemt men hier de scheurtjes of gaatjes, welke in een stuk doeks gevonden worden. Bij Kiliaan is linke onder anderen ook fissura, sectura, incisura. Het woord is elders weinig in gebruik, maar komt echter bij den Heer Weiland voor. Ik heb het ook meermalen voor kwade vouwen of strepen hooren gebruiken. Uit de beteekenis van linken voor valsche vouwen is die gesproten van rimpels in het aangezigt, in welke ik dit woord niet zelden heb hooren bezigen. Ik heb het woord bij oude schrijvers ook lenken gespeld gevonden, doch, naar ik meen, verkeerdelijk.

[Linnenlaken]

LINNENLAKEN, voor het eenvoudige linnen. Hiervan nog de linnenlaken-markten te Oosterhout en elders. Dat dit zeer goed is, zal niemand bevreemden, die weet, dat laken oudtijds niet alleen voor het tegenwoordig eigenlijk gezegde laken, maar ook voor linnen, zijde, enz. gebruikt werd. Zie over dit woord onder anderen Junius ad Willeram. cap. 5. vs. 7, en Schilter, Glossar. Teuton. op Lahhan. Bij Kiliaan vindt men lynlaaken voor slaaplaken. Dit linnenlaken is een gelijkbeduidend woord met lijnwand: want lijn staat

{==362==} {>>pagina-aanduiding<<}
gelijk met linnen en wand is laken, waarvan de lakenkoopers voorheen wandsnijders genaamd werden, hetwelk nog in vele Gildekeuren voorkomt. Lijnelaken vindt men nog bij Kats, en linne-laken hij Bredero, in Griane:
‘Ach sy besterft als loot, en wit als linne-laken.’
Lijnen laken, dat bewast was, voor gewast linnen, treft men aan in de Nieuwe Chronycke van Brabant, bij Mollyns, fol. 18, kol. 2. Opmerkelijk is het, dat laken bij ons eertijds doek beteekende, en dat thans de Duitschers Tuch voor ons laken zeggen.

[Listig]

LISTIG heb ik te Breda nog dikwijls hooren gebruiken in de oorspronkelijke beteekenis van verstandig, voorzigtig, in welke het onder anderen voorkomt in den Rhythmus de S. Annone, vs. 226. List beteekende oudtijds eenvoudig vlijt, overleg. Die wise Godis list vindt men in den Rhythmus de S. Annone, vs. 28, alwaar zie de aanteek. van Schilter, en die op de Friesche Wetten, blz. 3; alsmede von Stade, Erläut. der vornehmst. Bibl. Wörter, p. 407, Breem. uitg. Op dezelfde wijze gebruikt men nog snood in Friesland. List wordt lust gespeld bij van Maerlant, Spieg. Hist. I, 5, 68, 8. Daarentegen vindt men list voor lust in den bekenden Bredaschen Almanak van 1664, van het A.S. lystan, lustan, lusten.

[Lod]

LOD wordt te Breda onder den burgerstand veel gebruikt voor onachtzaam, slordig, voornamelijk in de kleederdragt, in welk opzigt het wel eenige overeenkomst zoude kunnen hebben met het Geldersche loedert, hetwelk de Heer Weiland meer tot flodderen, slodderen, dan tot lodder, lodderig enz. meent te behooren.


{==363==} {>>pagina-aanduiding<<}

[Loeder]

LOEDER, voor eene dienaresse der Venus vulgivaga; van het Hoogd. Luder, 'twelk Wachter afleidt van los. Een losbandig leven heet bij hem Luder. Vergelijk Kiliaan op lodder, en loddeghe, loddeke. Dezelve heeft ook lodderen. In het Neder-Saksisch zegt men ook loddern, lodderbank, lodderhove, hetwelk echter thans meer de beteekenis van luijaard en van talmen, dan die van slecht of liederlijk leven heeft. Zonderling is het, dat loeder hier alleen van het vrouwelijk geslacht en lodder bij Kiliaan slechts van het mannelijke gevonden wordt. Bij denzelve ontbreekt het woord loddernije, hetwelk voorkomt in het Passionael, Winterstuck, 2. Druk, fol. 132, a, doch hij heeft loddernisse. In hetzelfde Passionael, fol. 216, a, leest men lodderlick, voor snaaks, op eene snaaksche wijze. Bij Kiliaan vindt men loete als een verouderd woord, beteekenende homo agrestis, insulsus, bardus, stolidus.

[Loeg]

LOEG, voor legde, in den onvolm. verleden tijd; een overblijfsel van het verouderde logen, Angels. logian, reponere, collocare; zie ten Kate, I. Deel, blz. 299.

[Loer]

LOER. Iemand een loer draaijen. Iemand eenen trek spelen. Ik denk het eigenlijk te zijn een loeijer draaijen; want loeijer is hetzelfde als luijer; zie Kiliaan. Een loer draaijen zal dus zoo veel zijn als in de luijers leggen, 'twelk hetzelfde beteekent.

[Loer]

LOER, bijvoegl. naamw. voor: lomp, onbeschaafd, onbeleefd. Kiliaan zet het over homo murcidus, ignavus, stupidus, bardus, socors, obtusus, tepidus; en in de tweede beteekenis non recte fungens officio. Hiervan komt het in de wandeling gebruikelijke loeris.


{==364==} {>>pagina-aanduiding<<}

[Lof]

LOF. In het onzijdig geslacht wordt de avond-godsdienst, de vesper, alhier, door de Roomschen, het lof genoemd. Het is eigenlijk eene verkorting van avondlof, bij Kero, abantlob. Dat eertijds lof van het onzijdig geslacht geweest is, is zeker. Men denke slechts aan het lof van een blaeuwe scheen, en 't lof van de Mutse, van Roemer Visscher. Op den titel der Nederduijtsche Poëmata van Bredero leest men: ‘als ook het lof van Rijckdom en Armoede.’

[Logt]

LOGT zegt men hier voor ligt, en locht voor lucht. Deze twee woorden worden niet alleen op onderscheidene wijzen geschreven, maar hier ook uitgesproken naar de verschillende beteekenissen. Dat beiden goed zijn, blijkt uit Kiliaan, waar locht zoowel is aër, aether, coelum, inanc, aura, spiritus, als levis. Trouwens zegt hij, dat de lucht aldus genaamd is a levitate. Locht voor lucht, aër, vindt men nog bij Huygens, bij Vondel en anderen van dien tijd niet alleen, maar zelfs nog bij Hoogvliet.
Nog moet ik als eene bijzonderheid aanvoeren, dat echte Bredanaars altijd zeggen op de locht, of lucht, voor hetgeen, wat men elders noemt in de lucht, in de open lucht. Logte appelen zegt men in de Baronie van Breda meest voor zure appelen.

[Lok]

LOK. Locke, laecke is bij Kiliaan een echel, een bloedzuiger. Hier heb ik lok, in den zedelijken zin, daarvoor hooren gebruiken.

[Lok]

LOK is eigenlijk tot eene krul rondgedraaid haar. Het woord komt volgens de meesten van het Gr. πλέϰϵιν,

{==365==} {>>pagina-aanduiding<<}
plicare; doch, volgens Wachter, van λοξουν, obliquare, torquere. Dan, welke afleiding men ook verkieze, zeer eigenaardig is de naam van lok, welke hier gegeven wordt aan een rolletje gelds. Een lok schellingen, een lok dubbeltjes.

[Lol]

LOL zegt men hier voor leverbeuling. Bij den Heer Weiland vind ik lul voor bloedbeuling. De overige beteekenissen van lul kan men bij denzelve op dat woord vinden. Lolle komt bij Kiliaan niet voor, dan in beteekenis van ratio harmonica; van hetzelve komt ons werkwoord lollen, ook wel in de praattaal lullen, hetwelk sommigen, zonderling genoeg, van Raimundus Lullus of Lullius willen doen afkomen.

[Loof-stil]

LOOF-STIL, zoo stil, dat men geen loofje ziet bewegen. Men vindt het ook bij Kiliaan. Elders zegt men ook wel bladstil.

[Loop, lope]

LOOP, LOPE. Eene lope wordt hier niet alleen gebruikt van koren, zoo als het woord bij Kiliaan voorkomt, maar ook van zout, zoo als het de Hr. van Hasselt in zijne aanteekening bijbrengt, en van appelen, peren enz. Het zoude kunnen schijnen, een vierde gedeelte van zekere maat, welke dan ook, te zijn; want bij Kiliaan is eene loope lands quadrans jugeri, en hier is eene lope een vierde gedeelte van eenen zak, of van een virtel, viertel, hoezeer Kiliaan zegt, dat in Friesland eene lope en een viertel hetzelfde zijn; dan dit zelf bevestigt min of meer, dat eene lope een vierendeel van iets is. Zie dit woord ook behandeld door den Hr. van de Wall, op de Handvesten van Dordrecht, blz. 48; en door

{==366==} {>>pagina-aanduiding<<}
ten Kate, I.D. blz. 301 en 302, en II. D. blz. 283, die zegt, dat eene lope een zak, of een zes en dertigste van een last is; zoo veel als waarmede een man gemakkelijk loopen kan, of zooveel als een zaaikorf gevoegelijk kan bevatten, want dat ook leap in het Angel-Saks. een zaaikorf is, hetwelk echter niet naauwkeurig is, dewijl leap een korf in 't algemeen, en saed-leap een zaaikorf is. Vergelijk du Cange op Lepa. In het Bremisch Nieder-Sächs. Wörterbuch komt löpen voor als een houten vat, eene kuip; waarvan men onderscheidene zamenstellingen heeft, als Melk-löpen, enz. In Friesland en in Gothland is deze maat ook nog in gebruik.

[Loop, lope]

LOOP, LOPE. Eene loope lands is bij Kiliaan hetzelfde als eene zille, honderd roeden: dan ik heb hier, in eene en dezelfde lijst van vaste goederen, melding gemaakt gezien van eene lope lands, en eene zille, waaruit ik opmaak, dat daaromtrent evenwel eenig onderscheid moet plaats hebben. En dit onderscheid schijnt in de Baronie van Breda bewaard te zijn gebleven door het woord loopzaad, 'twelk aldaar de helft van eene zille, dat is vijftig roeden, aanduidt, en zoo veel lands schijnt te beteekenen, als met eene lope koorns kan bezaaid worden. Volgens ten Kate, I.D. blz. 301 en 302; en II. D. blz. 283 is eene lope lands, quadrans jugeri; agri spatium, quod uno modio conseri potest.

[Loopen]

LOOPEN wordt hier nog veel gebruikt voor catulire, in welke beteekenis het ook bij Kiliaan voorkomt. Misschien is hiervan loopen, looper, loopster, op de menschen overgebragt.


{==367==} {>>pagina-aanduiding<<}

[Loopen]

LOOPEN zegt men hier van de paarden voor draven in tegenoverstelling van gaan voor stappen. Wanneer de daad van draven echter moet uitgedrukt worden, is het zelfst. naamw. draf in vollen gebruike.

[Loopen]

LOOPEN wordt te Breda veel van de rijtuigen gezegd, vooral van de postwagens. B.v. de postwagen van Breda op Antwerpen loopt alle dagen - loopt het in zeven of acht uren over. Elders heb ik loopen van de rijtuigen niet gehoord, dan in de beteekenis van wel volgen; als: de wagen loopt gemakkelijk, d.i. rolt gemakkelijk, is ligt om te trekken voor de paarden.

[Loopster]

LOOPSTER wordt hier in eenen kwaden zin gebruikt, even als het Fransche coureuse.

[Loopzaad]

LOOPZAAD. Zekere landmaat; zie loop, lope, 2o loco. In het Holsteinsche en andere streken van Neder-Saksen is het eenvoudig Saat. In het Suio-Goth. is Laupsland ook zoo veel lands, als met eene lope kan bezaaid worden, hetwelk in die taal ook Lop of Lop is en het zesde gedeelte van eene ton uitmaakt. Zie Ihre op het woord. Men heeft in Neder-Saksen ook nog het zamengestelde Drompsaat, zijnde een morgen lands, bestaande uit 12 schipsaat, en een schipsaat uit 4 fossaat. Zie Schütze, Holst. Idiot. 4er Th.S. 3. In Groningen en Drenthe heeft men ook amersaat en emersaat, dat is zoo veel lands als met eenen emmer zaads kan bezaaid worden. Het heet in bastaard Latijn urnatum, van urna, welk zie bij du Cange.

[Loos]

LOOS noemt men hier de long van dieren. Het is een

{==368==} {>>pagina-aanduiding<<}
zeer goed woord. Men vindt het bij Kiliaan, alwaar het voor de long in het gemeen, ook van menschen, voorkomt.

[Loos]

LOOS. Dit woord schijnt eertijds niet in eenen zoo kwaden zin genomen te zijn, als tegenwoordig, Het beteekende veeltijds slechts voorzigtig, behendig (cautus). Het is vervolgens ook voor slim en eindelijk voor listig begonnen gebruikt te worden. Bij de landlieden omstreeks Breda heeft het nog veel van de zachtere beteekenis overgehouden. Zoo zeggen zij b.v. die vink houdt loos: heeft zijn nest zoo gemaakt, dat het moeijelijk te ontdekken is. Zie Houden.

[Loover]

LOOVER, voor blad, is hier veel in gebruik, echter nog meer het verkleinwoord loverken, hetzij voor het blad van eenen boom, het zij voor eene andere soort van bladen, bijzonder voor een dun plaatje van blik of eenig ander metaal. Ook is loof bij Kiliaan zoowel bractea als frons. Voor bladeren heeft hij wel het meervoud looveren, maar niet het enkelvoud loover.

[Loren]

LOREN of lorren zegt men hier veel, bij verkorting, voor lorrendraaijen.

[Los]

LOS. Eene kar wordt hier gezegd los te zijn, voor gelost, ontladen. Ik meen hetzelfde in Holland van de schepen ook wel gehoord te hebben. In denzelfden zin zegt men hier ook losmaken, voor lossen, of voor maken, dat gelost worde. Men zoude los in deze spreekwijze ook voor vrij, ontslagen, kunnen nemen. Zoo meen ik, in de oude taal, los wel voor verlost, bevrijd, gevonden te hebben.


{==369==} {>>pagina-aanduiding<<}

[Loslooper]

LOSLOOPER, voor een eenloopend gezel.

[Lossen]

LOSSEN wordt hier veel voor het afzetten van personen van een rijtuig gebruikt, en als het tegenovergestelde van laden. Zie laden. Zeer gemeenzaam hoort men hier de voerlieden vragen: waar belieft gij gelost te zijn?

[Lossen]

LOSSEN, zich lossen, voor losraken. B.v. ‘Hij viel door dat de plank, aan welke hij zich vasthield, zich loste,’ d.i. zich losmaakte.

[Loteren]

LOTEREN, voor loten. In het Neder-Saksisch is Luder een spel, of ook eene grap (even als het Fransche jeu beide beteekent), en in het Gothisch hlutur, lutr, het Lat. sors, ons lot. Men achte het woord dus niet van het bastaardstaartige loterij gevormd; ook heb ik het meer dan eens in Zuid-Braband hooren gebruiken.

[Loven]

LOVEN, voor tot zekeren prijs te koop aanbieden, is hier nog in vollen gebruike. Kiliaan vertaalt het pretium statuere rei venali. Van deze beteekenis is die van prijzen gekomen, omdat een verkooper doorgaans zijne waren hoog verheft. Elders is het niet veel in gebruik, buiten het spreekwoord: met loven en bieden komen de kooplieden bij elkander. In het Gothisch is lewjan praebere. In het Angels. is lyfan, lyfian, in het Hoogd. lauben met een teeken van de hand iets goedkeuren, of toestaan. Van het laatste is nog in gebruik erlauben, Urlaub, enz. Alles komt van het Wall. Llaw, Llow, hand, omdat eertijds, gelijk nog bij het verkoopen van runderbeesten plaats heeft, koopen en verkoopen bij handslag geschiedde. Van

{==370==} {>>pagina-aanduiding<<}
denzelfden oorsprong is het Fransche allouer en het Eng. to allow. Zoo is het Goth. weitsla de hand, en weita toestaan.
Dat eertijds loven ook beloven beteekende, heeft denzelfden oorsprong, dewijl beloften al veel door het geven der regterhand bevestigd werden. Zie loven in die beteekenis bij van der Eyck, Zuid-Holland, blz. 154, en nog bij Spieghel, Hertspieg. 6, 406. Ook in het Neder-Saksisch heeft loben de beteekenis van beloven. Zie von Stade, Erläut. d. vornehmst. Bibl. Wôrter, S. 408; en Schütze, Holst. Idiotic, 3er Th.S. 52. Dat be in beloven slechts een voorzetsel is, blijkt uit geloven, 'twelk oudtijds ook beloven was, en waarvan nog overig is gelofte.

[Loven, looven]

LOVEN, LOOVEN, wordt hier, even als in sommige andere plaatsen van ons Vaderland, onder den boerenstand dikwijls gebruikt voor gelooven. Bij Kiliaan vindt men loof voor geloof. Dat ge slechts een bijgevoegd voorzetsel is, blijkt uit het A.S. leafan, het oud-Frankische louben, louen, en het Neder-Saksische loven, lôven, alle gelooven beteekenende. Men zegt bij ons onder het landvolk ook wel lôven, d.i. leuven.

[Lucht]

LUCHT, voor licht, voornamelijk voor kaars- of lamplicht, en luchten voor lichten. Zelfs heb ik hier wel eene lantaarn, even als in Gelderland en Overijssel, een lucht hooren noemen. De lustres, bij de Grooten in gebruik, worden door de dienstboden hier doorgaans luchters genaamd. Lucht voor licht, lôchte voor lantaarn, lôchter voor kandelaar, en lôchten voor lichten, worden in Neder-Saksen gebezigd. Bij Kiliaan

{==371==} {>>pagina-aanduiding<<}
wordt licht en lucht gevonden; alsmede lichter en luchter, voor lantaarn. Ondertusschen geloof ik, dat lucht eerder moete gebragt worden tot het oud-Nederlandsche luchten, lochten, vermaagschapt met het oud-Duitsche lugen, waarvan nog de spreekwijze iemand niet mogen luchten noch zien. De wortel schijnt het Keltische lu; zie mijne Naamsuitgangen van plaatsen, blz. 29, alwaar door eene misstelling lichrhorn in plaats van lichthoorn gedrukt is.

[Lucht]

LUCHT, voor luchtig. B.v. de zieke bevindt zich heden wat luchter. Elders zoude men eerder zeggen luchtiger.

[Luchtig]

LUCHTIG. Luchtig opspringen. Voor schielijk, van schrik, of andere gemoedsaandoening, opspringen. Men zegt ook wel: seffens opspringen, voor op eens opspringen. Zie seffens.

[Luid op]

LUID OP, voor overluid, of, gelijk men in Holland in de wandeling veel zegt, hard op.

[Luif]

LUIF. Men noemt aldus hier niet alleen die groote overdekte uitstekken voor de huizen, welke, om de belemmering, die zij in de straten veroorzaken, in de meeste steden verboden zijn; maar ook alle soortgelijke, het zij grootere, het zij kleinere, ter overdekking dienende uitstekken; b.v. eene houten rollaag boven de steenen heiningen, ter verhoeding van inwatering. Zoo noemt men hier ook de houten, doorgaans met lood bedekte, dorpels boven de deuren een luifken.


{==372==} {>>pagina-aanduiding<<}

[Luip]

LUIP. Men zegt hier meer op zijne luipen liggen, dan op zijne luimen liggen. De Heer Weiland heeft beiden.

[Luipen]

LUIPEN zegt men hier meest voor gluipen, en luiperd voor gluiperd.

[Luiwijven-goed]

LUIWIJVEN-GOED, zekere soort van loog, om mede te schuren, elders ook luiwijven-water genaamd.

[Lul]

LUL wordt, hier en daar, ten platten lande, eene pijpkan genoemd. Het spreekwoord: gij zult mij niet pijpkannen, voor: gij zult mij niet bedriegen, is daaruit ontstaan, dat de bakers, voedsters, en zelfs moeders, wel eens gewoon zijn hare zogelingen met eene pijpkan, in plaats van met de borst, te stillen, en dezelve op die wijze te blinddoeken. Lul en pijp schijnen van ouds gelijkbeduidende woorden te zijn geweest, gelijk uit de lul van eene pomp, van eene brandspuit, enz. blijkbaar is. In het oud-Friesch wordt een doedelzak, het Fr. cornemuse, het nog geliefde blaasinstrument der Schotsche Hooglanders, een Lilleseck genaamd, en in het oud-Nederlandsch eene lulle-pijp. - Daniel Heinsius, Nederduitsche Poëmata, blz. 27:

‘Daer hebb' ick u eerst gegeeven 
Als de ander eenen soen. 
Wat kond' ick toch min gedoen? 
Oock heb ick veel vreuchd bedreven, 
En mijn lullepijp gestelt 
Naer de deunen van het veldt.’ 

Dit lullepijp zoude oppervlakkig kunnen schijnen een pleonasmus te zijn; dan de Heer Weiland doet het van

{==373==} {>>pagina-aanduiding<<}
het oude lul, lol (ratio harmonica) komen. Zie denzelve op lullen. Lullen en lollen is in het Neder-Saksisch niet een en hetzelfde. Lullen beteekent zachtjes uitloopen, b.v. water uit eene pomp; of zachtjes laten uitloopen, b.v. speeksel uit den mond, gelijk zeer oude menschen van zwakte doen, of jonge kinderen. Lollen daarentegen is sonum edere qualemcunque; canere, cantare sine melodia vel harmonia, slecht zingen, geluid geven zonder rijm-klank of maat, spreken zonder verstand, en diergel.

[Lummel]

LUMMEL, voor een homo nauci. Kiliaan heeft het niet. Het is echter een goed Nederduitsch woord, in Neder-Saksen algemeen gebruikelijk, en ook in het Zweedsch van dezelfde beteekenis. Ihre leidt het van het IJslandsche hloma, torpere, af.

[Lijden]

LIJDEN, voor belijden; voor de omwenteling van 1795 nog gebruikelijk in het formulier: ‘Wij ondergeteekenden kennen en lijden,’ d.i. bekennen en belijden. Lijden komt, in dien zin, wel voor in het Passionael. Zie onder anderen Winterstuck, fol. 104, col. I. 2. Druk.

[Lijfwaad]

LIJFWAAD, voor lijfgewaad, kleederen.

[Lijk]

LIJK. Te lijk gaan zegt men hier voor het bijwonen eener begrafenis, hetwelk men elders noemt: te begraven, of ter begrafenis gaan. Dat lijk zoowel eene uitvaart, eene lijkstaatsie, beteekent, als een dood ligchaam, leert ons Huydecoper, Proeve, blz. 220, alwaar men zeer veel tot opheldering van deze spreekwijze vinden zal.


{==374==} {>>pagina-aanduiding<<}

[Lijkbaar]

LIJKBAAR, in navolging van het Hoogd. Leichenbahre, voor doodbaar, doodenbaar, gelijk men meest elders zegt, of voor het eenvoudige baar.

[Lijkenbidders]

LIJKENBIDDERS noemt men hier de noodigers ter begrafenis, elders ook dood-bidders, groeve-bidders, of eenvoudig bidders genaamd. Op sommige plaatsen hebben zij den naam van bedienaars der begrafenissen, op andere blootelijk dien van nooders, te Amsterdam dien van aansprekers, of aansprekers der dooden, waarvan zie mijne Oud-Friesche Spreekww. blz. 56. Bekend is de oude beteekenis van het werkw. bidden, voor noodigen, welke voor het noodigen ter begrafenis is overgebleven. Zie wijders lijk. Te Delft heeft men, behalve de bidders, nog sterke mannen, tot het dragen van lijken geschikt, even als in vele plaatsen van Engeland, alwaar dezelve ook, om de daartoe vereischte krachten, bij uitstek bearers, dragers, genoemd worden. Ook in sommige streken van Duitschland noemt men de bidders Leichenbitter, en in Neder-Saksen Lieken-bidder, of eenvoudig Bitter, of Bidder. Oudtijds, en hier en daar nog niet lang geleden, heetten in ons Vaderland de bedienaars der begrafenissen ook tafelbedienaars, omdat dezelve ook bij bruiloften gebruikt werden, om welke reden dezelve ook, in eenige oorden van Duitschland, Hochzeitbitter genoemd worden, in andere Kost-bidder, van het Plat-Duitsche kost of kôste, bruiloft, 'twelk zie bij Richey, Idiotic. Hamburg. en in het Bremisch Nieder-Sächs. Wôrterbuch, II. Th.S. 356; en van hetwelk Koeste bij on soudtijds ook nuptiale convivium was.


{==375==} {>>pagina-aanduiding<<}

[Lijkhuis]

LIJKHUIS, voor sterfhuis.

[Lijkweg]

LIJKWEG is hier hetzelfde als kerkweg.

[Lijnwaad-stokken]

LIJNWAAD-STOKKEN noemt men te Breda de stokken, aan welke men het linnen op de zolders droogt, elders kleeder-stokken genaamd.

[Lijnwaad-zolder]

LIJNWAAD-ZOLDER, voor hetgeen, wat men elders kleerzolder, of ook wel droogzolder, noemt.

[Lijnwand]

LIJNWAND. Niet vreemd is het, in deze streken, op eene rekening van eenvoudige winkeliers, eenige ellen lijnwand, d.i. linnen, geplaatst te zien, hetwelk men in Holland, zelfs bij voorname kooplieden, hoogst gemaakt zoude vinden. Zoo ook hoort men dagelijks iets met gewast lijnwand overtrekken, en diergelijke. Men schreef ook oudtijds linnen-wand, of linde-wand, in tegenoverstelling van wollen-wand of laken, waarvan de lakenverkoopers wandsnijders heetten, en nog in het Hoogduitsch Gewandschneiders genaamd worden, beteekenende het woord Gewand in die taal zoo wel laken als kleed; doch zijnde wand alleen in het Nederduitsch en Neder-Saksisch gebruikelijk. Bij Lipsius is wanda echter in het Frank-Duitsch vestimentum.


{==376==} {>>pagina-aanduiding<<}

M.

[Maad-landen]

MAAD-LANDEN hoort men hier en daar voor weilanden. Het is zoo veel als maai-landen, gelijk ook Kiliaan heeft, hebbende men oudtijds maden gezegd. Made en mede was in het oud-Nederlandsch, mede in het oud-Friesch eene weide.

[Maart]

MAART. Half-Maarten is hier, in den mond der landlieden, de huur der pachthoeve, welke doorgaans, voor zoo verre de huizinge en getimmerten met de werf betreft, op half Maart verschijnt, betalen.

[Maatregel]

MAATREGEL. Dit woord wordt door de meeste oorspronkelijke Bredanaars, zelfs van den beschaafden stand, van het onzijdig geslacht gemaakt.

[Made]

MADE. Men vindt in de omstreken van Breda en Bergen-op-Zoom nog vele percelen lands, die den naam van Made dragen, ja ook zulke, die thans niet meer weiden zijn. Zie over het woord mijne oud-Friesche Spreekwoorden, blz. 83 en volgg., en mijne Naamsuitgangen, blz. 83 en volgg.

[Magistraat]

MAGISTRAAT. Dit woord wordt hier zeer dikwijls in het onzijdig geslacht gebruikt. Hetzelfde deden ook velen onder de oude schrijvers. Van verscheidene plaatsen, op welke mij dit voorgekomen is, zij het genoeg aan te voeren de Gendsche Geschiedenis, of Chronijck van

{==377==} {>>pagina-aanduiding<<}
de beroerte en ketterije binnen en omtrent de stadt van Ghendt, sedert 't jaar 1566 tot het jaar 1585, 2. D. blz. 43. Den 23. Aug. 1578: ‘Den 23 Aug. ontstont eene groote beroerte in de kerke van St. Baefs. De dry vendelen soldaten van de Capiteyns Mighanz, Heyman en Vydts waren door groote klagte van de herbergiers, bij wie zij t' huis waren, van het Magistraat verleydt om te logeren het eerste in den crogt van St. Baefs, enz.

[Makelaar]

MAKELAAR. Onder dezen naam worden te Breda alleen diegenen verstaan, welke voor anderen koopen en verkoopen in granen aangaan, elders pond-gaarders genaamd, alwaar in tegendeel alle andere waren, behalve de granen alleen, door de makelaars verhandeld worden. Het eenige, waarin sommigen te Breda nog wel handel drijven, is het zout.

[Malder]

MALDER. Zekere koornmaat. Kiliaan, die ook malter spelt, houdt het voor een synonymum van mudde. In Neder-Saksen is malt of molt op zeer vele plaatsen eene koornmaat, waarvan 10 een last uitmaken, en een malt of molt op sommige 10, op andere 12 schepels. Een malder wordt aldaar op sommige plaatsen 4, op andere 8 schepels gerekend. Het is een zeer oud woord. Zie hetzelve bij du Cange en bij Junius, Etymolog. Anglican. in Maulder. Sommigen achten het te willen zeggen zoodanige maat koorns, als men gewoon is te gelijk te doen malen. Dan Wachter leidt het af van malen in de beteekenis van metiri. Het eerste schijnt eenige waarschijnlijkheid daardoor te verkrijgen, dat het eertijds ook molder geschreven werd; Zie Mieris, Gr. Charterb. 4. D. blz. 405.


{==378==} {>>pagina-aanduiding<<}

[Maledijen]

MALEDIJEN. Zie gebenedijd. In het Wallisch is het malldittio. Als eene bastaardvloek-uitroeping hoort men hier veel wel vermaledijd, voor wel verdoemd of wel vervloekt.

[Malinger]

MALINGER. Den malinger spelen wordt hier in eenen anderen zin gebruikt, dan het woord schijnt mede te brengen. Het heet hier zich onvergenoegd toonen, tegensporrelig zijn, den beest spelen. Malingre is eigenlijk ziekelijk. Faire le malingre zeggen de bedelaars onder malkanderen van het voorgeven eener ongesteldheid, om medelijden te verwekken, en daarvan heet het in 't algemeen schooijen, 'twelk, gelijk men weet, wel eens met streken en onbeschofdheid pleegt vergezeld te gaan, waardoor ligtelijk de spreek. wijze hier die beteekenis kan bekomen hebben. Echter zoude het ook kunnen komen van mal engin (malum ingenium), bij den Heer Roquefort, Gloss. de la langue. Romane, uitgelegd ruse, méchant projet.

[Maltentig]

MALTENTIG wordt hier gebruikt voor gemelijk, te onvreden; naar ik gisse, zooveel als malcontentig. In Noord-Holland hecht men er eenen anderen zin aan, doch op andere plaatsen heeft het dezelfde beteekenis, als hier. Ik heb het in dezelve, in gedrukte schriften van den jongsten tijd, gezien.

[Mameer]

MAMEER, voor moeder, hoort men hier zeer veel, voornamelijk onder de boven het gemeen verhevene Roomschgezinden. Men vindt het bij Constantyn Huygens, Korenb. blz. 419, 2. Druk:

‘Sy heeft het aan Mameer en grootemoer gezien.’ 


{==379==} {>>pagina-aanduiding<<}

Op gelijke wijze hoort men hier dagelijks matant, maseur, monfreer; doch monpeer, 'twelk Huygens ook heeft, Korenbl. blz. 548, staat mij niet voor hier gehoord te hebben. Mameer, Monfreer en Maseur vindt men bij denzelfde blz. 553. Zeer oneigenlijk hoort men hier dikwijls me mameer, me monfreer, enz.

[Mangelen]

MANGELEN, voor ruilen.

[Manisse]

MANISSE. In de Instructiën op den stijl en manier van procederen in de schepensbanke te Breda komt, onder anderen, art. 330, voor: dat Schepenen wijzen ter maanisse van den Schouthet. Het woord komt bij Kiliaan voor, doch enkel in de beteekenis van maeninghe (monitio). In sommige gevallen beteekent het dagvaarding, en dan komt het van manen, in die beteekenis door Kiliaan overgezet citare, vocare, van hetwelk gevormd is het middeleeuwsche manire, mannire, 'twelk du Cange uitlegt vocare in jus. In de Salische wet is manire ad mallum in jus vocare ad locum conventus. Onder de verschillende beteekenissen van mal toch is ook die van comitia, coetus, conventus, en die van curia, forum, judicium. Bij denzelfden du Cange is mannita en mannitio verklaard door submonitio, en het Fr. ajournement. Doch geene dezer beteekenissen is het, die in de boven aangevoerde spreekwijze wijzen ter manisse van den Schouthet plaats vindt. Manisse is aldaar zooveel als een vermaan, om het vonnis te wijzen, het opnemen der stemmen, gelijk wij thans zouden zeggen; zijnde maenen de schepenen bij Kiliaan: ‘Judices admonere sui jurisjurandi et religionis in dicendis sententiis; sententiam rogare a judicibus; magistratum monere ut jus dicat.’


{==380==} {>>pagina-aanduiding<<}

[Markten]

MARKTEN wordt hier in het gemeen gebruikt voor ter markt gaan, zoo wel om te koopen, als om te verkoopen.

[Marmbol]

MARMBOL noemen de landlieden alhier eenen marmeren knikker. In Holland noemt men denzelve eenvoudig een marmer of marber, ook wel een albaster, in vergelijking der gemeene knikkers.

[Masteluin]

MASTELUIN. Eene soort van brood, half uit tarwe, en half uit rogge zamengesteld, bij Kiliaan ook mischteluin, misteluin, genaamd, en overgezet farrago. Zoude dit niet de ware naam zijn, afgeleid van het Hoogd. misschen, mengen, Lat. misceo, miscui, mixtum vel mistum, miscere? of van het Bastaard-Lat. mistula, hetwelk op hetzelfde uitkomt, dewijl de meeste Middeleeuwsch-Latijnsche woorden van Hoogduitsche gemaakt zijn? In het Eng. is het maslin of meslin. Zie Skinner op hetzelve. Misschien moet hiertoe ook gebragt worden mastel, mestel, mustel, eene soort van broodje, welke men in melk weekt, en laat uitdijen, verkeerdelijk doorgaans bestel genaamd.

[Medelaten]

MEDELATEN. Iemand medelaten is hier: geduld met iemand hebben, toegevendheid omtrent iemand uitoefenen, iemand uitstel van betaling geven, enz.

[Mediteren]

MEDITEREN wordt onder de Roomschen gezegd van het oefening houden of prediken, voornamelijk over het lijden van de Zaligmaker. Eene zoodanige preek heet meditatie. Ook de toehoorende menigte wordt gezegd te mediteren. Immers spreekt de prediker haar aan: mijne mediterende Christenen.


{==381==} {>>pagina-aanduiding<<}

[Meestergast]

MEESTERGAST, voor meesterknecht. Zie Gast.

[Meestersse]

MEESTERSSE, voor meesteresse, met den klemtoon op de tweede lettergreep. Men vindt hetzelve, en niet dat van meesteresse, bij Kiliaan. Zoo insgelijks bij Ph. Numan, Strijt des gemoets, I.D. blz. 13. b.

‘Rhetorica, meestersse van der tale.’ 

En blz. 11. b.

‘En Dido de stichtersse van Carthaigen.’ 

Zoo ook dienersse, 2. D. blz. 28. a.
Bij Houwaert, remediën der liefden, 1. B. blz. 3, vindt men vrijersse voor vrijster. Meestersche zegt Huygens, korenbloem. Blz. 365. 2. Druk.

[Mei]

MEI, voor met, hoort men in de Baronie veel onder de landlieden. Dat het misschien geene verbastering is, zoude kunnen opgemaakt worden uit het oud-Friesch, waarin het zeer dikwijls voorkomt.

[Meinen]

MEINEN, voor meenen. Men vindt het ook bij Kiliaan. Zeer veel werd oudtijds de EI gebruikt in de werkwoorden, die thans de verdubbelde E hebben.

[Menie]

MENIE, ook mijnie, mijne, mine, minie, bij Kiliaan eene soort van roode verw, Lat. minium.

[Mennegaten]

MENNEGATEN noemt men in deze streken de openingen of toegangen tot de landerijen, omdat door dezelve het graan of hooi gemend wordt. In Holland worden dezelve veel heulen genaamd, dewijl onder dezelve doorgaans heulen gelegd worden.


{==382==} {>>pagina-aanduiding<<}

[Mennig]

MENNIG wordt hier, even gelijk op meer plaatsen, in de volkstaal gezegd voor menig, waarvoor ook oudtijds bij ons gezegd werd meenie, menigte; meene, menig; meenighertier, menigerlei; meenighertierlijk, menigerleilijk; menije, menigte. Het woord mennig is ook in Neder-Saksen gebruikelijk. Het komt, even als het Engelsche many, het manig, manch der andere Noordsche volken, het verouderde maint der Franschen, en het Allemann. en Frankische manag, van het Bretonsche ment, 'twelk men afleidt van het Keltische men, multitudo, en dat aan het Duitsche onbuigbare man den oorsprong schijnt te hebben gegeven. Hoe het zij, ik meen uit het bijgebragte te mogen besluiten, dat mennig, al wordt hetzelve bij den eenen of anderen ouderen of nieuweren schrijver van gezag gevonden, slechts eene verbastering is, hoezeer Kiliaan ook mannig heeft, doch hij verwijst aldaar op menig; doch ik denk, dat dit eene gerekte uitspraak van het Hoogduitsche manch is.

[Mesken]

MESKEN hoort men hier doorgaans voor meisken, meisje. In Zuid-Braband zegt men veel, zelfs onder lieden van den beschaafden stand, maske en maeske.

[Messing]

MESSING, voor mesthoop, of voor de plaats, waar de mest gelegd wordt. Eigenlijk is het messie, komende van het Gothische maihst, mest, mist.

[Met]

MET. Te met, voor hetgeen men elders ook zegt altemet, in de beteekenis zoowel van somtijds, als van misschien. Men vindt te met bij schrijvers van gezag. Mylius, bij Leibnitz, Collectan. Etymol. Part. II. p.

{==383==} {>>pagina-aanduiding<<}
123 et 124, acht dit met eene afknotting te zijn van het meermaals bij Otfridus voorkomende mithont, zooveel als met de hand.

[Metser]

METSER zegt men hier zoo wel als metselaar, 'twelk in Holland het gewone woord is, gelijk ook Kiliaan operkt, die, op hetzelve, naar het woord metser verwijst, en op metselen naar metsen, 'twelk hij overzet struere; exstruere muros, parietes etc. Doch eigenlijk beteekent het Hoogd. metzen caedere, scindere, secare, gelijk uit Wachter blijkt. Daar nu de metselaars de steenen houwen moeten, is het niet vreemd, dat dit woord tot het maken van muren, wanden, enz. door de onzen is overgebragt, weshalve Wachter ook het Fr. macon van metsen schijnt af te leiden, en dit te waarschijnlijker, omdat het aan geene voorbeelden ontbreekt, dat men oudtijds hier te lande ook maetselaers gezegd heeft; zie den Hr. van Hasselt op Kiliaan. Dezelve worden maatsenaars genoemd bij den Hr. van de Wall, Privileg. van Dordrecht, blz. 296 en 297; hoezeer zij bij denzelve reeds als metselaars voorkomen, blz. 219. In een oud stuk van de veertiende eeuw, vindt men het woord maetse voor metselaar. Men leest metsen nog bij Cats, bij Vondel, Bat. Gebroed. blz. 31, en bij Jeremias de Decker, Lof der Geldzucht, blz. 184:
-- 't is waer, men metst en bout
Der Godheid nu en dan wel hier of daer een kercke.
Ons mes is slechts welluidendheidshalve gevormd van mets, 'twelk Kiliaan nog heeft, Neder-Saks. mest; Hoogd. Metze, Messe, Messer.


{==384==} {>>pagina-aanduiding<<}

[Meugen]

MEUGEN, voor mogen. Dit is geenszins eene verbasterde uitspraak; want, dat men oudtijds zoowel meugen als mogen zeide, getuigt het nog heden ten dage gebruikelijke spreekwoord tegen heug en meug. Het woord heug, heuge, hoge is voluptas, delectatio; waarvan het werkw. verheugen en heugtijd of hoogtijd; en meug is of potentia of appetitus, welk beide het beteekende, waarvan men nog zoo hier als op sommige andere plaatsen zegt iets niet mogen voor iets niet gaarne lusten, bij Kiliaan aversari cibum. Mij heugt ergens, ik weet niet in welk oud stuk of schrijver, het zelfst naamw. magger, voor een lekkerbek of snoeper, gevon. den te hebben. Men zeide in denzelfden zin echter ook mogen. Moghelicke spijse was, in het oud-Nederlandsch lekkere spijze. Mogen beteekende oudtijds niet alleen: van eene zaak houden, maar ook van eenen persoon houden, iemand wel mogen lijden. Kiliaan: ‘moghen, vermoghen, tolerare, pati.’ Zie aldaar den Heer van Hasselt op moghen, niet moghen. Vermogen heeft in die beteekenis de Staten-Bijbel, Psalm 101, vs. 5: ‘Die hoge van oogen, ende trotz van herten, dien en sal ick niet vermogen.’ De Bijbel van 1528, bij W. Vorsterman, en die van 1541, bij H. Petersen, bezigen aldaar de nog gebruikelijke spreekwijze niet zetten; de Liesveldsche Bijbels die van niet liden. De Bijbel in het Hoogd. van
Luther heeft mogen; doch de Neder-Saksische vermogen.

[Meuk]

MEUK, doorgaans muek uitgesproken, is hier eene zich langzamerhand bij een gepakt en zich vast gezet hebbende vergadering van kwade stoffen in het menschelijk ligchaam, bij de Franschen un depôt genaamd.

{==385==} {>>pagina-aanduiding<<}
Muek beteekent in Neder-Saksen zooveel als rot, verrot; die u wordt aldaar als de Nederlandsche oe uitgesproken. Ook geeft het aldaar cene ziekte aan de voeten der paarden te kennen.

[Meijen]

MEIJEN worden niet alleen hier in het algemeen de takken genaamd, maar in het bijzonder de takken, welke de kinderen op den eersten Meidag langs de straten dragen, en met welke in de handen zij rondom de door hen opgerigte Meiboomkens dansen onder kransen, over de naauwere straten met touwen gespannen. Van deze oud vaderlandsche gewoonte zijn vervolgens alle groene takken, bij welke vreugdebedrijven ook, meijen genaamd, en eindelijk alle afgehouwene boomtakken, zonder dat ik daarom wille stellen, dat de meijen naar de maand Mei aldus genaamd zijn. Het schijnt twijfelachtig, of de meijen, in het Hoogd. ook Maien of Meien genaamd, van de maand Mei haren naam ontleend hebben, of deze van de meijen. Wachter zegt het niet onmogelijk te zijn, dat beide de woorden uit dezelfde bron zijn voortgevloeid, te weten van maehen, (ons maaijen), secare. ‘Nam,’ vervolgt hij, ‘hinc mensis poterat dici Mai, quia tune porci castrantur, quos, a secando majales dictos, alibi ostendimus; et frondes meijen, quia tune secantur foribus et templis ornandis.’ Dit versieren der deuren met meijen en bloemen geschiedt nog te Breda op Meinacht, door de minnaars bij de burger-dochters, die reeds vroeg opstaan, om de dorens en andere stekelachtige zinnebeelden weg te nemen. Hetzelfde gebruik heeft, meen ik, nog in Engeland plaats, en is misschien van de Majumae afkomstig. Meijen wor-
{==386==} {>>pagina-aanduiding<<}
den hier ook genoemd de Meiboomen, en van daar alle boomen ter verlustiging of vereering geplant; b.v. op het dak van een nieuwgebouwd huis. Dat ondertusschen de gewoonte van zich gedurende de meimaand met groenende takken te versieren oudtijds hier te lande
ook onder volwassene menschen plaats had, blijkt uit onzen Latijnschen puikdichter Janus Secundus, Boek I. 4. Elegie, beginnende:

‘Majus alit frondes, Majo sine fronde virenti 
Ire nefas; mos hoc, lux mea, priscus habet.’ 

Op welke plaats verdient nagezien te worden Loraux, Traduction des odes, des baisers du 1. livre des Élégies et des trois élégies solennelles de Jean Second, pag. 343 et suiv., vergeleken met het Tijdschrift van Kunsten en Wetenschappen, 1813, No. 7, blz. 347 van het Mengelw. De Heer de Grave, Républ. des Champs Elysées, T. 3. p. 95 et 96, meent, dat Meimaand zeggen wil maagden-maand, d.i. maand, aan de maagden, en dus aan de liefde, toegewijd, bij welke gelegenheid hij ook van de gewoonte der jonge lieden op het land, om op den eersten Meiavond de huizen der huwbare maagden met meijen of meitakken te versieren, handelt. Mei, zegt hij, beteekende in het oud-Duitsch puella, daarbij aanhalende Keysler, Antiqq. Celt. et Septentr., p. 395, die zegt: ‘Mey puella, virgo, est.’ Ik late deze afleiding in hare waarde, en voege nog slechts bij deze aanteekening, dat men het woord meijen, voor takken, nog vindt in onze Bijbelvertaling, Marc. 11. v. 8: ‘Sommige hieuwen meijen van de boomen.’ Van het zelfstandig naamwoord komt het werkw. meijen, zich met groen versieren, en hiervan zich opschikken, alsmede zich verlustigen. Gemeener is

{==387==} {>>pagina-aanduiding<<}
nog het zamengestelde vermeijen, vermaken, zich vermaken. Kiliaan zet het over: Mense Majo spatiari, sive apricari, vere novo recreari, oblectari. Bij Spieghel wordt het ook vermaijen gespeld. Ik heb het woord nog bij Schrijvers van de 18. eeuw gevonden. Tot het werkwoord meijen behoort ook waarschijnlijk het bekende spelemeijen.

[Meijer]

MEIJER zegt men aan de grenzen van Zuid-Nederland veel bij verkorting voor meijer-hof, om eene boerenhoeve of hofstede uit te drukken. Het is in Neder-Saksen van een grooten boer gebruikelijk.

[Middel]

MIDDEL. Bij van Vliet, Recht van Successie in de stad en lande van Breda, blz. 63, komt zonder middelen (te weten: personen) voor in de beteekenis van nemine intermedio. In denzelfden zin treft men bij Ovidius, ter zelfder zake van eene geslachtrekening, aan: Medios si numeremus avos. Het middel, voor het midden, leest men in het Passionael, Winterstuck, van 1489, fol. 222, a. Vergelijk Numan, Strijt des Gemoets, fol. 48, a, en 101, a.

[Miegen]

MIEGEN, voor zijn water maken. Van het Lat. mejere, of mingere. Het is een thans verouderd woord, in Neder-Saksen nog in de straattaal gebruikelijk.

[Mik]

MIK. Deze soort van brood wordt hier veel gebakken, zoowel van tarwe als van rogge, weshalve Fr. Burman, op de door den Hr. Wassenbergh, in zijn Idiotic. Frisic. voce mikkebrood aangehaalde plaats, bij het Overkwartier van Gelderland en Kleefsland, ook wel

{==388==} {>>pagina-aanduiding<<}
het toenmalig Staats-Braband hadde mogen voegen. Grove mik is hier het mikkebrood, aldaar door den Hr. Wassenbergh beschreven, en fijne mik dat, 'twelk van gezift meel, en zonder zemelen, gebakken wordt, alsmede dat, 'twelk uit tarwe bestaat. Miche is, bij Ménage, un petit pain, en wordt door hem afgeleid van mica. Dan hier zijn de mikken geenszins kleine brooden, maar wel in sommige streken van Neder-Saksen. In het Bas-Bretonsch is het mich; in het Wallisch zijn micas bij Davies offulae adipatae, panis jure madidus.

[Minnen]

MINNEN, voor het door eene gehuurde voedster zogen van een kind. Men verwarre het niet met het te minnen sturen van een kind, hetwelk ik mij verbeeld genomen te moeten worden voor ter minne.

[Minsch]

MINSCH hoort men veel, doch meest ten platten lande, voor mensch. Bij oude en bij Vlaamsche Schrijvers wordt minsc, minsch, zoowel als meinsch gevonden. Van der Schueren, in zijnen Teuthonista, heeft mijnsch. In het oud-Friesch vindt men zeer veel minsch. In sommige streken van Neder-Saksen hoort men het ook nog somtijds, zoowel als minsk.

[Mismoed]

MISMOED, voor mismoedigheid. Waarom zoude men hetzelve ook niet gebruiken, zoowel als onmoed, 'twelk bij zeer geachte schrijvers gevonden wordt?

[Misschiens]

MISSCHIENS, voor misschien, doch verkeerdelijk: want het is zamengetrokken uit mag geschien of magschien, 'twelk beide voorkomt in het Passionael, Winterstuck,

{==389==} {>>pagina-aanduiding<<}
uitgave van 1489, fol. 7, a, en waarvan het laatste in Duitschland, althans in Zwitserland, nog gebruikelijk is.

[Misselijk]

MISSELIJK, voor misnoegd, te onvrede. B.v. misselijk over iets zijn. Kiliaan heeft het woord ook in die beteekenis, het overzettende door morosus, difficilis. Misselijk komt van mis en lijk. Zie Junius, ad Willeram. C. 1. vs. 10.

[Mits]

MITS, voor vermits, overmits, dewijl. Men treft het, schier op elke bladzijde, in dien zin bij Hooft aan, zoo in rijm als in onrijm; ook nog hier en daar bij Vondel. Bij Kiliaan vindt men mids nooit zonder dat, en mids dat beteekent bij hem zooveel als vermiddels dat, en wordt overgezet quandoquidem, eo quod, quia, en in dezen zin wordt het hier nog zonder bijvoeging van dat gebruikt. De tegenwoordige beteekenis van het enkele mits, onder voorwaarde, is niet zeer oud.

[Modde]

MODDE, moddeken, wordt hier, in de straattaal, wel gebruikt voor een vuil, slordig, vrouwspersoon. Modde werd in de oude taal gebezigd voor modder, 'twelk men in Neder-Saksen nog mudde heet en in het Eng. mudd, 'twelk Franc. Junius zoowel als ons modder brengt tot het Wall. mwydo, humectari, madescere, en mwyd, humectatio, met welk laatste Leibnitz ook het Neder-Saksische mudde en ons modder vergelijkt, daarbij voegende, dat muten, mutern, en mudden in het Neder-Saksisch is: den kinderen met een' natten doek het snot afwisschen. Misschien behoort hiertoe

{==390==} {>>pagina-aanduiding<<}
ook muijeren, 'twelk ik zelfs wel voor nat maken meen gevonden te hebben, alsmede ons mout, zoowel als het Grieksche μυδάω en het Latijnsche madeo.

[Moeren]

MOEREN, voor Moerlanden, 'twelk echter ook veel gezegd wordt van slijkige, drasse landen, elders ook broeklanden genaamd. Bij Wachter is mor locus uliginosus, aquosus et paludosus; Belgis moer. Hiervan moeras, Hoogd. Morast, 'twelk Wachter niet van het Keltische, of liever Wallische, mor, mare, maar van het Frankische moraz of deszelfs collectivum morosa afleidt. Doch waarvan dan dit moraz? Ook wenschte ik wel, dat het dien grooten taalkenner niet ontvallen ware, deze reden van zijn gevoelen te geven, dat op die wijze zee en meer verward wordt. Wie toch weet niet, dat de Duitschers en Nederlanders een tegenovergesteld gebruik van zee en meer maken? Mere is in het Angel-Saksisch zoo wel een water buiten, als binnen het vaste land. Wat meer is, het, zoo men wil, Keltische mor beteekent in het Bretonsch lacus.
Zie van Moer ook de Geslachtlijst van Hoogstraten op het woord, alwaar het ook voor eene zamentrekking van moeder, modder, gehouden wordt. Wat zulks zoude kunnen schijnen te begunstigen, is, dat moer, de dikke op den boden van een vat liggende draf, in het Plat-Duitsch Moder heet.
Wij hadden eertijds ons mersch, hetwelk veel overeenkomt met het Eng. marsh en Neder-Saks. marsch, Fransche marais, welke woorden waarschijnlijk van het Moeso-Goth. marisain of Angels. merse afkomen. Hiervan zijn nog verscheidene eigennamen van plaatsen in ons Vaderland oorspronkelijk, onder anderen

{==391==} {>>pagina-aanduiding<<}
die van het vermaarde dorp Maarsen, gelijk uit de nabij gelegene veenen en aangrenzende dorpen Maarseveen en Maarsbroek blijkt. In het Eng. beteekent moor (uitgespr. als ons moer) ook moeras. Onder Zundert heet zekere streek lands de Moeren, en in Vlaanderen heeft men de groote en de kleine Moeren.

[Moesjanken]

MOESJANKEN, voor mompelende heen en weer draaijen. Een woord, ontleend van de honden, die aan de moze, tegenwoordig zoude men zeggen het vaat-hok, staan janken, om nog iets van den afval te bekomen. Bij Kiliaan is daarvan mosejanken, ad limen amicae gannire; ad lavatrinae foramen gannire, et ululare instar canis domo exclusi. Bij welke gelegenheid hij uit Ovidius aanhaalt:

‘Clausa tibi fuerit promissa janua nocte, 
Perfer et immunda ponere corpus humo.’ 


[Moffelboonen]

MOFFELBOONEN noemt men hier, in Braband en elders, de zoogenaamde groote boonen, ook boerenboonen geheeten, om derzelver schil waarschijnlijk alzoo genaamd, heerschende in het woord moffel het denkbeeld van iets, dat tot bedekking dient. Zie het beredeneerd Register op mijne Oud-Friesche Spreekww. blz. 100, kol. 1. Men heet dezelve ook eenvoudig moffels, en ook wel boeren-wanten. Wad, waad, want, wand is kleed.

[Moffelen]

MOFFELEN, voor verbergen. Het is een zeer goed woord, komende van moffel, mof, eigenlijk iets, dat bedekt, wordende Muffel in het Hoogd. ook genaamd zekere soort van ketel, door de scheikundigen gebruikt wor-
{==392==} {>>pagina-aanduiding<<}
dende. In het Fransch zijn mouffles wanten of handschoenen, van welke de vingers niet van elkander gescheiden zijn, veelal met wol of schapenvacht gevoerd. In Braband heet men eene mof moffel. Door deze afleiding wordt moffelen, voor: in het geheim ombrengen, begrijpelijker, dan door de beteekenis, die Tuinman aan moffelen hecht, welke hij zegt te zijn den mond vol stoppen, opeten, en daarvan ombrengen.

[Mogen]

MOGEN wordt hier wel, even als in Zeeland, gebruikt voor moeten. Zie mijne Oud-Friesche Spreekwoorden, blz. 115 en 116. Daarentegen was moeten in het oud-Friesch mogen, kunnen; want mogen was eertijds hetzelfde als kunnen, waarvan ook het zamengestelde vermogen nog heden gelijk aan kunnen is. Zie Nieu Geusen Lietboek, 2. D. blz. 23:

‘Oft wij 't moghen ontbeeren, 
Dat wert ons niet gevraecht.’ 

In het Passionael vindt men bijna op elke bladzijde mogen voor kunnen. Zoo zal hier iemand, die wat te verkoopen heeft, en het voor den geboden prijs niet geven kan, zeggen: ik mag het niet doen. Iemand, genoodigd zijnde door een ander, om ter gezelschap voor eene wijl het huis binnen te treden, zal zich verontschuldigen met te zeggen: ik mag het niet doen, ik heb geen tijd. Zie ook de Aanteekk. op de oude Friesche Wetten, blz. 35 en 351. Junius, Glossar. Goth. p. 114, zegt, dat de Nederlanders most en mosten van mogen gevormd hebben. Dit strekt ten bewijze, dat mogen oudtijds ook moeten beteekend heeft, zullende most en mosten dan zooveel geweest zijn, als mogst en mogsten.


{==393==} {>>pagina-aanduiding<<}

[Mogen]

MOGEN. Iets mogen, voor: iets lusten, van iets houden, werk van iets maken; insgelijks: iets niet mogen, voor eenen afkeer van iets hebben. Deze spreekwijzen zijn ook in Overijsel gebruikelijk. Zie de Heeren Clignet en Steenwinkel, op van Maerlant, I.D. blz. 320. In Neder-Saksen hoort men de kinderen dagelijks zeggen: ik mag dat niet; voor het lust mij niet. Hiertoe behoort de spreekwijze tegen heug en meug, welk laatste, zoowel als het Neder-Saksische môge, beteekent appetitus.

[Mogentlijk]

MOGENTLIJK, voor mogelijk. Het is misschien even goed te verdedigen als heimentlijk, eigentlijk, enz., gelijk men eertijds schreef.

[Mokken]

MOKKEN. Onzijd. werkw., ook elders, doch meer bijzonder in deze Brabandsche streken bekend, voor inwendig verstoord zijn, het geledene niet kunnen verkroppen, en in stilte de gelegenheid afwachten, om hetzelve betaald te zetten. In Neder Saksen heeft mukken ook de beteekenis van zijne verstoordheid te laten merken, en daarvan de aanspraak aan ondeugende kinderen, die gestraft zijn: ‘Junge, mukke di nich!’ Het komt in beteekenis het naaste bij het Fransche bouder; zie het Register op mijne Oud-Friesche Spreekwoorden, blz. 90.

[Molfert]

MOLFERT zegt men hier voor molter, molster, 'twelk Kiliaan vertaalt pretium molarium; certa farinae portio, quam molitor mercedis loco sibi sumit. In den Teuthonista van van der Schueren is het molter en molfter, van welk laatste misschien molfert eene verbaste-
{==394==} {>>pagina-aanduiding<<}
ring of omzetting is, ten zij men molfert voor molenvaart, vaart naar den molen, nemen wilde. In Zuid-Nederland gebruikt men molfert, meen ik, ook voor eenen molen, met het verder getimmerte en de werf van denzelven. Dit molfert wordt nog jaarlijks in de rekening van het arme kinderhuis, en misschien ook van andere Godshuizen te Breda, gevonden.

[Monden]

MONDEN is bij Kiliaan ori sive palato placere; wel monden, quaelick monden, placere, displicere palato. Dan hier gebruikt men het ook figuurlijk voor wel aanstaan, wel voegen. Dat zoude mij wel monden is hier: dat zoude mij wel bevallen, of dat zoude een kolfje naar mijne hand zijn. In Neder-Saksen is het ook münden.

[Mondig]

MONDIG. Van iemand, die gewoon is eene scherpe en bijtende taal te voeren. Men zegt hier ook van zoodanig eenen, dat hij eenen breeden mond heeft.

[Monter]

MONTER, voor vrolijk, opgeruimd. Het woord is uit het Hoogd. ontleend.

[Moos]

MOOS, voor vuilnishok, voor die aan de keuken grenzende plaats, welke men elders het vaathok noemt. Het woord is van hoogen oorsprong. Mws is, in het Wallisch, foetidus, putidus, vapidus.

[Mooshok]

MOOSHOK. Zie Moozemeijer.

[Moozemeijer]

MOOZEMEIJER is eigenlijk de opperste dergenen, die het straatvuil ruimen, praefectus plateis luto purgandis,

{==395==} {>>pagina-aanduiding<<}
bij Kiliaan. Dan hier wordt niet alleen dezelve, maar ook zijne onderhoorigen alzoo genaamd. Mose is bij Kiliaan overgezet lavatrina, aquarium, aquariolum; urnarium; coquinae fusorium; locus ubi vasa escaria eluuntur. Het is een zeer oud woord van Keltischen oorsprong, vindende men in het Lexic. Antiq. Britann. van Boxhorn mws overgezet foetidus, putidus, vapidus. Het tweede gedeelte des woords, meijer, komt van het Hoogduitsch en is mede van het Keltisch oorspronkelijk, komende ook bij Boxhorn voor, vertaald door praepositus, en is, schoon naauwelijks in hetzelve te herkennen als maire in maire du palais, Lord maire de Londres etc. in het Fransch te vinden. Het is waarschijnlijker, dat het woord daarvan zijnen oorsprong heeft, dan van het Hoogd. mehr, of het Lat. major of magister.

[Morgend]

MORGEND, voor morgen. Men zegt het ook in Zuid-Braband.

[Morgengave]

MORGENGAVE is ook in de Bredasche regtstaal bekend voor huwelijks-gift. Het is eigenlijk de gift, die na den eersten nacht van het huwelijk gegeven werd. In het oud-Fransch wordt dezelve nog morgangebe genaamd, van het middeleeuwsch-Lat. morgangeba, morgangiba, morgangaba, en dit van het Hoogd. Morgengabe. Zie du Cange op Morganebiga, alsmede Caseneuve in morgangebe, Wachter in morgengabe, en Hickes, in Praefat. ad Thesaur. linguar. septentr. p. 9 et 10. Bij Kiliaan vindt men het werkwoord bemorgengaven. In Duitschland noemt men matrimonium ad legem morgengabicam een huwelijk met de linker-
{==396==} {>>pagina-aanduiding<<}
hand, uit hetwelk de kinderen noch den naam noch de wapens van het geslacht voeren, en geen erfregt op hun vaders goed hebben, dan op hetgeen de vader, daags na het huwelijk, aan zijne vrouw, doorgaans van mindere geboorte, tot eene morgengave geschonken heeft. Zoude tot de morgengave ook kunnen gebragt worden het geschenk, 'twelk nog heden ten dage door den jong-getrouwden man, den eersten morgen na het huwelijk, gegeven wordt aan de dienstmaagd der bruid, die het waschwater brengt?

[Morgenspraak]

MORGENSPRAAK. Gemeener nog, dan elders, waar ik woonde, is hier het spreekwoord: weinig morgenspraak met iemand houden, voor zich niet met iemand inlaten. Op zeer vele plaatsen worden de bijeenkomsten der gilden, schoon ook des namiddags gehouden, morgenspraken genaamd, omdat onze voorvaders niet, dan des morgens, over de gemeene belangen van land, stad, dorp of broederschappen handelden, even gelijk de oude Duitschers niet, dan nuchteren, raadpleegden.

[Mot]

MOT. Iemand in de mot krijgen, voor: iemand in het gezigt krijgen. Zoude dit ook het oude mot, moet, gemoet, tegenkomst, zijn? Men had ook oudtijds het werkw. moeten en gemoeten, 'twelk men nog bij Vondel vindt. Thans zegt men te gemoet gaan, bij Vondel nog te moet gaan. Zie wijders mijne Oud-Friesche Spreekww., blz. 161.

[Motje]

MOTJE, voor Moeitje, vaders of moeders zuster. Ook wel voor grootmoeder.


{==397==} {>>pagina-aanduiding<<}

[Mudje]

MUDJE, of mudsje; zekere kleine maat van natte waren, terwijl het gewone mud of mudde eene vrij groote maat is, en alleenlijk van drooge waren gebruikt wordt. Ik denk het echter van denzelfden oorsprong te zijn. Wachter leidt het Gr. μόδιος; Lat. modius; Frank-Bretonsch en Wallisch mu; Hoogd. Mut; Fr. mui of muid; Holl. mud, mudde, allen af van het oude meten, messen, metiri. Bij Kiliaan is het mudseken, en hij zet het over cheopina, het Fr. chopine. Men spreekt het hier ook doorgaans mudsje uit, en zoo komt het mede bij Bredero en gelijktijdige schrijvers voor.

[Muek]

MUEK. Een muek appelen voor eene zode appelen. Dan muek is eigenlijk de plaats, waar de appelen bewaard worden, als het ware om te mueken of zacht te worden. Zie Kiliaan op muyck, muydick. De wortel mu schijnt iets heimelijks aan te duiden; b.v. muit, muizenis, van het oude muizen, peinzen, en hiervan geeft het ook veel iets tot bedekken geschikt, te kennen, als: mudde, muts, muil, voor een schoeisel genomen. Zoo ook mo; b.v. mokken, mot, motse (meretrix) en met de sisletter smots. Deze bevindt zich voor meer dergelijke woorden, als smokkelen, smook, smoren, smuik in ter smuiks, enz.

[Muek]

MUEK, voor meuk, welk zie.

[Mueken]

MUEKEN, voor meuken. Bij Kiliaan is het muycken, als bedrijvend werkwoord, van hetwelk de beteekenis beantwoordt aan die van het Fransche mitonner; dan bij den Heer Weiland vindt men het ook als onzijdig werkwoord, en zoo wordt het hier gebruikt,

{==398==} {>>pagina-aanduiding<<}
zonder dat ik mij kunne herinneren, het ook in activo te hebben hooren bezigen.

[Mulder]

MULDER, voor molenaar, zoowel voor eenen molitor, als voor den meikever, onder dien naam bekend. Ik achte het zooveel te zijn als meuler, meulder, van meulen, hetwelk men, zoowel als molen, vindt bij Kiliaan, die ook moller heeft, en molder, welk laatste zie bij Mieris, Gr. Charterb., 4, blz. 405. In Neder-Saksen zegt men môller.

[Mullen]

MULLEN. Met iets mullen, voor hetgeen men elders zegt: met iets tobben; voor veel moeite met iets hebben, iets moeijelijk kunnen doen, of voor het elders gebruikelijke met iets foolen, sollen, iets bemoffelen, ongeschikt hanteren. Mullen is eigenlijk tot mul maken, en zoo wordt het ook in het Plat-Duitsch gebruikt, hoezeer het in die taal tot mul worden beteekent, in welken zin het alleen bij den Heer Weiland voorkomt.

[Muntig]

MUNTIG. Men hoort de landlieden, in deze streken, veel spreken van eene muntige koe. Deze is, bij Kiliaan, vacca lactaria, a tauro non inita. Volgens den aard van het woord moest het eene manbare koe beteekenen. Mund toch in het Duitsch, ons mond, had voorheen ook de beteekenis van man; zie Wachter op Mund. Dan ik meen, dat de landlieden het gebruiken van eene koe, die geene melk meer geeft, hoezeer ik het ook wel heb hooren bezigen van eene koe, die besprongen is, doch die reize niet ontvangen heeft.


{==399==} {>>pagina-aanduiding<<}

[Murenzijker]

MURENZIJKER, of murrezijker, zoo als de landlieden het, waarschijnlijk verkeerd, uitspreken, wordt door dezelve genaamd zekere groote mier, welke veel tusschen steenen vloeringen en dorpels gevonden wordt, en dezen naam waarschijnlijk bekomen heeft van de bevuiling, welke zij aan de wit gekalkte muren der boeren-woningen te weeg brengt. Door hare beet veroorzaken zij eene pijnlijke ontsteking en zelfs zweren.

[Murg]

MURG, voor merg.

[Mutje]

MUTJE is hier niet alleen, gelijk elders, meutje, en in Neder-Saksen mütje, eene moei, maar ook eene grootmoeder; en niet te onregt, dewijl ook elders de grootouders hunne klein-kinderen neef en nicht noemen.

[Mutsaard]

MUTSAARD, voor takkebossen, 'twelk men hier van oorspronkelijke Bredanaars niet hoort. Het woord komt van mutsen, caedere, bij Kiliaan ook moetsen, en bij den Heer Weiland motsen, mutsen. Takkebossen zijn toch niet anders, dan caedua virgulta, abscissae arborum comae, gelijk Kiliaan de mutsaard of moetsaard omschrijft. Het is slechts een verschillende tongval van metsen, waarvan zie in metser. Van dit mutsen, in de beteekenis van truncare, leidt Wachter het Fransche mouton af. Sommigen houden het vermaagschapt met mutilare. De spreekwijze: naar den mutsaard rieken misvormen sommigen in mostaard. Want, dat mutsaard meer van den brandstapel gebruikt wordt, blijkt onder anderen uit Huygens, Korenbl. blz. 452, 2. Druk:

{==400==} {>>pagina-aanduiding<<}


‘Doe de huysman van uw' velden 
In sijn' mutsaerden ontgeldden 
Dat hij 't menschelick gebod 
Van een' Opper-onder God, 
Die sijn' Schepper scheppen konde, 
In de tafel niet en vonde 
Die der Heiligen gewis 
Waerheit, wegh en leven is.’ 

Verbasterd acht ik op gelijke wijze te zijn het bij 't gemeen in gebruik zijnde spreekwoord: hij weet wel waar Bartel den mostaard haalt, in plaats van den mutsaard, met toespeling op den al te beruchten St. Bartels-nacht.

[Mijdelijk]

MIJDELIJK, voor iets dat te vermijden of gevaarlijk is, b.v. het is een mijdelijk mensch; het is een mijdelijke weg.

[Mijt]

MIJT, voor stapel, hoop. Ik meen, dat het eigenlijk meet zoude moeten zijn, van het Lat. meta, 'twelk de Latijnen figuurlijk voor strues gebruiken, als er van een' hoop hooi, koorn en diergelijke gesproken wordt; want eigenlijk beteekent het een eindpaal, en daarvan heeft een stapel, dezelfde kegelvormige gedaante hebbende, dien naam bekomen. Dat nu ook meet de beteekenis van een' eindpaal gehad heeft, blijkt uit de spreekwijze van meet af aan.


{==401==} {>>pagina-aanduiding<<}

N.

[Na]

NA. Het onderscheid tusschen na en naar wordt hier beter nagekomen, dan doorgaans in Holland; slechts uiterst zeldzaam hoort men na in de beteekenis van ad of secundum. Zonderling echter gebruikt men hier somtijds naar in de beteekenis van post.
Naer bezigden de ouden voor na in de beteekenis van nabij, alsmede voor nader, waarvan het alsdan eene zamentrekking schijnt. Constthoonend Juweel van Haarlem, blz. 115:
‘Dat immer u het hemd naer dan den mantel is.’
In het Landrecht van Averissel, uitgegeven door den Heer J.A. de Chalmot, heeft men, blz. 36, door de versterkte aanblazing, den comparativus neger, van het Duitsche näher, nader, en, blz. 109, den superlativus negest, van het Hoogd. nähest, naast, waaruit men zoude kunnen opmaken, dat er een oude positivus ne of nee, dat is na, het Hoogd. nähe, geweest ware.
Digter bij na komt het ook bij de ouden gevonden wordende najer voor nader; in plaats van hetwelk ik in den Reineken de Vos van H. van Alkmaar gevonden heb nager, dat echter vermoedelijk als najer of naher moet uitgesproken worden. Neijer, voor nader, nader geregtigd, leest men in de Oude Friesche Wetten, I Stuk, blz. 25, en op vele andere plaatsen.


{==402==} {>>pagina-aanduiding<<}

[Naak]

NAAK, eene soort van smalle, langwerpige, platte schuit. Verkeerdelijk zeggen en schrijven sommigen aak: want het komt van het Hoogd. Nache, bij Kiliaan Nake, waarvan ook het Fransche nacelle, of wel van het daaruit gevormde middeleeuwsche naka, schijnt te komen, niet van navicella; zie du Cange. Echter zoude aak min of meer verdedigd kunnen worden door het oud-Fransche accon, bij Furetière: ‘un petit bateau à fond plat, dont on se sert pour aller sur les vases lorsque la mer s'est rétirée;’ en ascon, door den Heer de Roquefort in zijn Glossaire de la langue Romane, en door Carpentier op du Cange overgezet petite nacelle. Bij du Cange vindt men het middeleeuwsche ascus, op welk woord evenwel nascon, zoowel als ascon voorkomt, en het middeleeuwsche nanca, 'twelk hij voor naca gezegd acht. Tuinman, in het vervolg op de fakkel der Nederduitsche Taal, die aak van het aloude aa, water, afleidt, als wilde het een watertuig zeggen, doet ons denken op eik, bij de Engelschen oak, dewijl de ouden zich van uitgeholde boomen tot vaartuigen bedienden, onder welke de eikenboom de gemeenste was.

[Naauw]

NAAUW. In beteekenis van ter naauwernood of van bijna. Het heeft veel overeenkomst met het bij Lipsius in zijn klein Glossarium aangehaalde najo.

[Naauwen]

NAAUWEN, voor benaauwen. B.v. ‘niemand weet, waar het een' ander' naaůwt.’ Niemand weet waar het een' ander' nijpt; - waar een' ander' de schoen wringt.

[Nagels]

NAGELS zegt men hier algemeen voor spijkers.


{==403==} {>>pagina-aanduiding<<}

[Nagras]

NAGRAS noemt men het gras, 'twelk, nadat het gehooid is, tot voedsel aan de beesten verstrekt of voor de tweede keer gehooid wordt. Elders noemt men het nagroen, omdat men het vee op het laatst van den zomer deze weiden doet gebruiken. Meer gebruikelijk is etgroen. Bij Kiliaan vindt men etten, die hetzelve overzet door pascere pecus in arvis aut pratis, en ettinghe, pascua. Het laatste is nog gebruikelijk in dijkettinghe, voor het gras langs de dijken wassende.

[Nagroen]

NAGROEN is hetgeen op het laatst van den zomer aan het vee gegeven wordt, bestaande voornamelijk in knollen, spurrie enz., welke na het inzamelen van het graan op de ledig gewordene akkers gezaaid worden.

[Namp en nampen]

NAMP en NAMPEN, voor nam en namen. Bij Hooft, Nederl. Hist. I. D. blz. 238, vindt men vernamp.

[Natuur]

NATUUR. De hoveniers en bouwlieden gebruiken in deze streken veel de spreekwijze: er is nog geene natuur in den grond, door hetwelk zij bedoelen: nog geene groeikracht, nog geene werking, of gelijk de bouwlieden hier omstreeks ook wel zeggen, in den eigenlijken zin des woords, nog geene vaag. Bij den Heer Weiland toch is vaag weligheid, vettigheid van den grond, en niet dan overdragtelijk jeugdigheid, van den mensch gesproken.

[Nedervallen]

NEDERVALLEN. Waar is hij nedergevallen? d.i. waar is hij, bij zijne aankomst, ingetrokken? De Duitschers zeggen omtrent in denzelfden zin sich niederlassen.


{==404==} {>>pagina-aanduiding<<}

[Neen wel]

NEEN WEL heb ik door sommige landlieden, in deze streken, hooren gebruiken op dezelfde wijze, als men elders, in eenen tegenovergestelden zin, ter meerdere bevestiging, ja wel zegt. Het is dus wel neen of neen niet, in het geheel niet, omnino non, gelijk men in het Latijn zegt.

[Neerhuis]

NEERHUIS, bij zamentrekking voor nederhuis. Men verstaat onder deze bewoording een van het heerenhuis afgezonderd gebouw op eene buitenplaats, het tuinmanshuis, stal en koetshuis, oranje-huis en dergelijke doorgaans bevattende, ja oudtijds wel eens eene brouwerij; doch thans meer eene mangel-, eene biljart-kamer of dergelijke. Hetzelve is, naar het mij voorkomt, onderscheiden van nederhof, schoon door Kiliaan bijeengevoegd. Het laatstgenoemde schijnt mij toe eene overzetting van het Fransche basse-cour, door welke benaming verstaan wordt de voorhof tusschen het neerhuis en het heerenhuis, gelijk bekend is, en, onder anderen, ook uit de spreekwijze van oiseaux de la basse-cour blijkt. Doch oudtijds schijnt onder dezelve het neerhuis zelf verstaan te zijn geweest; immers schijnt zulks de spreekwijze van gens de la basse-cour niet onduister aan te duiden. Neerhuis, nederhuis en nederhof wordt door Kiliaan overgezet villa rustica. Ook wordt nog heden ten dage de boerderij, tot eene lustplaats behoorende, en binnen deszelfs omtrek staande, somtijds met dien naam bestempeld. Men vindt bij denzelven mede het woord neere door area, pavimentum, taberna, officina, anterior pars domus overgezet, doch ieder ziet, dat ons neerhuis daartoe geene betrekking heeft, maar wel het woord nering. Zie ten Kate, 2, Proeve in er.


{==405==} {>>pagina-aanduiding<<}

[Neet-oor]

NEET-OOR, voor een kitteloorig mensch.

[Neffen]

NEFFEN, neven of nevens, voor langs of voorbij; b.v. ‘zult gij eens aankomen, als gij eens neffen gaat?’ Zoo zegt men ook iemand neven sturen, voor iemand aan de deur afwijzen. Het zal dus zooveel zijn, als iemand naar het nevenstaande huis verzenden.

[Negenmanneken]

NEGENMANNEKEN is bij Kiliaan sextans, duo chalci, triens. Men gebruikt hier veel de spreekwijzen: ik geef er nog geen negenmanneken voor; - ik heb geen negenmanneken in mijn zak; - hij is geen negenmanneken rijk; en dergelijke. Het werd ook een negenduit genaamd, 'twelk Junius in zijnen Nomenclator overzet diobolus, en Bredero nog heeft, in zijn Boertigh Liedt-Boeck, blz. 18, kol. 2. Ik meen, dat in Neder-Saksen eene munt is, welke een negen-penning heet.

[Nergend]

NERGEND. Zie ergend; zijnde nergend niets anders, dan ne ergend; thans zegt men nergens, eigenlijk nergends. Men vindt nergend veel bij de ouden; zie onder anderen het Passionael, Somerstuck, 2. Dr., fol. 123, c, en op meer andere plaatsen, ook van het Winterstuck, waar men, fol. 80, b, ook nergend leest.

[Nergerhands]

NERGERHANDS, voor nergens.

[Neuriën]

NEURIËN. Bekend is de beteekenis van dit woord, 'twelk zelfs bij Dichters, vooral van herders-zangen, wordt gebezigd; dan hier hecht men aan hetzelve nog eenen anderen zin, te weten dien van bij aanhoudendheid

{==406==} {>>pagina-aanduiding<<}
over iets te blijven morren, te blijven reutelen. Hoe ligt gij daar over zoo te neuriën? Elders zegt men neulen, 'twelk de Heer Wassenbergh, Bijdr. tot den Frieschen tongval, 2. St. blz. 27, uitlegt: ‘iemand door lastig temen en onaangename redenen vervelen, en aan de ooren lellen;’ en de Heer Weiland: ‘gedurig over kleine dingen zijne onvergenoegdheid toonen, en deze zijne verdrietige luim met eenen zekeren vervelenden en knorrigen toon te kennen geven.’

[Neusel-drop]

NEUSEL-DROP wordt hier, zoo in de dagelijksche verkeering, als in koop-voorwaarden van huizen, gebruikt voor oos-drop, ooseldrop of hoos-drop, het zoo genaamde jus stillicidii. Men hoort het ook somtijds in eenen figuurlijken zin; b.v. Prinsenhage ligt onder den neuseldrop van Breda, voor hetwelk men elders zeggen zoude: onder den rook van Breda.

[Neutel, neutelken, neuteltje]

NEUTEL, NEUTELKEN, NEUTELTJE, voor een vrouwtje, dat geen groot verstand heeft, daar, gelijk men in de wandeling zoude zeggen, het niet diep bij zit, waar niet veel bij is. Bij Kiliaan is neutken, neutelersken, oud neutken overgezet anicula curax, multae sedulitatis anus. Dit door hem, te dier plaatse, gebruikte neutken heb ik hier ook veel hooren gebruiken, doch meest bij verkorting met uitlating der t, neuiken.

[Neutelen]

NEUTELEN, voor talmen, zich met beuzelingen ophouden, bij Kiliaan frivola agere. Bij denzelfden is neuteler, neutelerken, homuncio frivolus, assiduus in rebus frivolis agendis, multae sedulitatis in re frivola. Hier

{==407==} {>>pagina-aanduiding<<}
is neutelaar ook veel in gebruik. In het Plat-Duitsch heeft men ook, in diezelfde beteekenis, nüsseln, nüsseler, nüsselig en nüsselee (nüsselei). In het Neêrlandsch zoude het neutelei zijn, waarvoor men neutelarij zegt.

[Nie]

NIE, voor niet, in de meeste gevallen. Om echter eenen vasten regel op te geven, wanneer de laatste letter afgebeten worde, wanneer niet, valt moeijelijk; te meer daar het gebruik in dezen meest beslist. Bij Kiliaan beteekent nie, het Duitsche niemahl, nimmer, nooit. Het oud Gothische ni, 'twelk het tegenwoordige niet is, toont, dat het geen bij verbastering gevormd, maar slechts een verouderd woord is. Niet is zamengesteld uit nie-it, even als nimmer uit nie-immer, en niemand uit nie-iemand. Wachter leidt van hetzelve het Fransche nier af. Burman, Nieuwe Aanmerkingen, blz. 92, meent, dat het oud Fransche mie, waarvoor men nu pas of point gebruikt, van ons oude ni of nie komt. Ook in het Wallisch is ni hetzelfde als nid, niet. Nie is ook algemeen in de Zuidelijke Nederlanden. Huygens legt een Antwerpsch vrouwspersoon het meer dan eens in den mond, in zijne klucht, Trijn Cornelis, onder anderen 1. Bedr. 2. uitkomst:

‘En sou Sr. Nicolo Gerardi, ons cosayn, 
t' Scheep slapen, daer' ik ick woon? 't en sal veurwaer nie zain.’ 


[Niemand]

NIEMAND, wordt hier ook verbogen, even als iemand. Voorheen geschiedde het altijd. Huygens heeft nog, Korenbloemen, 2. D. 14. Boek, blz. 77 van den 2. Dr.:

‘Een Roover dwongh Andries van beurs en geld te scheiden; 

{==408==} {>>pagina-aanduiding<<}

Hij sei, als 't wesen moet, laet mij een ding bescheiden; 
'k Hebb met een dieren eed gesworen voor een jaer, 
Ick souw se niemanden noijt geven, wie het waer.’ 

alsmede Westerbaen, in Ockenburgh (uitgave van al deszelfs gedichten, 1672, 1. D. blz. 136.):

‘Hier valt een vrije greep op pruymen fris en vers, 
Van niemanden gefoolt, geduijmelt noch gevingerd.’ 


[Niets]

NIETS, adverbialiter genomen voor nihilum. B.v. het is niets koud.

[Nieuwd]

NIEUWD, voor nieuw. In het Wallisch is het newydd en in het Bretonsch zoowel noadh als neves, newes, neüe, neowe, enz. In het Zweedsch is het nyt. In het Plat-Duitsch zegt men ook neit en neet. Bij de landlieden in deze streken meen ik ook wel, even als elders ten platten lande, nei, in de praattaal voor nieuw, gehoord te hebben.

[Nieuwelijk]

NIEUWELIJK, voor nieuwsgierig, in denzelfden zin, als men elders zegt naar iets benieuwd zijn. Ik meen in denzelfden zin bij Bredero of andere gelijktijdige schrijvers nijelijck wel gevonden te hebben. Zeker is het, dat de Neder-Saksen nylik en nielich ook in denzelven gebruiken.

[Nieverhands]

NIEVERHANDS, voor nergens of het verouderde nievers, zamengesteld uit ne, niet, en ievers of iewaarts. Het hier en daar gebruikelijke niewers is geen taalbederf, door de volksspraak veroorzaakt. Men vindt nieuwer bij L. van Velthem, Spiegel Historiaal, 1. B. Cap. 9:

‘So datter niemen liden (voorbijgaan) moet (mag) 
No met scepe no nieuwer en met.’ 


{==409==} {>>pagina-aanduiding<<}

Zoo ook bij van Ghistele en lateren. Bij Dan. Heinsius komt het nog voor.

[Niks]

NIKS, even als het Plat-Duitsche nix, van het Hoogd. nichs, voor niets, wordt elders meest schertsende gezegd. Hier is het vrij algemeen, ook in den beschaafden spreektrant. Niets hoort men hier zelden, immers in de lagere standen.

[Nippig]

NIPPIG wordt hier gebruikt voor tegenstrevig, krakeelig, barsch, vinnig. B.v. dat is een nippig wijf, voor een boosaardig, ongemakkelijk wijf; men zoude hier het is een nippig ding van een bits meisje zeggen, waarvoor men elders een vinnig ding zeggen zoude. Het is in dien zin misschien ontleend van de vogels, die gezegd worden te nippen of te nibben, van het Plat-Duitsche Nibbe, nebbe. - Men hoort hier ook veel nippig koud, voor bijtend koud, van nippen, 'twelk van nijpen komt; men zegt elders ook veel nijpend koud. ‘Nippen,’ zegt de Heer Weiland: ‘wordt van kinderen gebruikt, als zij met elkander kibbelen en die kibbelzucht door krabben, slaan, nijpen, aan den dag leggen.’

[Ninaaijen, nijnnaaijen]

NINAAIJEN, NIJNNAAIJEN is hier, bij het gemeene volk, met ontevredenheid telkens een en hetzelfde praten; telkens van iets ophalen. Zoude het ook eene verbastering zijn van nijdnagen, d.i. van nijd zich de nagels knagen, oudtijds ook nagen? Zoo ja, zoude nijdnagel (nijnnagel) misschien eerder zijn oorsprong hebben van een uit nijd van het overige des nagels afgebeten stukje, dan van een oud vooroordeel, dat

{==410==} {>>pagina-aanduiding<<}
het uitwassen van den nagelwortel een teeken was, dat men benijd werd.

[Noen]

NOEN. Voor- noen en na- noen heb ik in de Baronie in vele bekendmakingen van verkoopingen, verpachtingen en diergelijke gezien. Elders wordt het weinig meer gebruikt, dan te Utrecht, waar de vergaderingen der Regering belegd plegen te worden des voornoens of des nanoens, en in Zuidelijk-Braband en Vlaanderen, waar het zeer gemeen is in de dagelijksche verkeering. Lipsius, Cent. 3. Ep. 44 ad Belgas, zegt in dezelve: ‘Noen a nona. Nam ita nos horam cibi vocamus, cur, nisi quia olim nona legitima erat?’ Dan eene andere reden der affeiding van nona vindt men bij den Heer Weiland op ons Noen; te weten van de verdeeling der gebeden-getijden in de kloosters. Dezelve werden namelijk verdeeld en benaamd naar de uren, op welke dezelve geschiedden, als, b.v. te Prime, te Tertie, te Sexte, te Noene. Zijn WelEerw. zegt het een Brabandsch woord te zijn; dan ik meen, en niet zonder eenigen grond, het eigenlijk uit Vlaanderen afkomstig te zijn, te weten voor zoo ver de onmiddellijke af komst betreft. Want klimt men tot den eersten oorsprong op, zoude die misschien in het Keltisch wel moeten gezocht worden. Nawn is ten minste in het Wallisch de avond. Vergelijk ook Junius, Etymol. Anglican., op Noon.

[Noesch]

NOESCH komt bij den Heer Weiland als een verouderd woord voor: dan hier is het nog veel in gebruik, voornamelijk in de spreekwijze noesch en dwarsch, waarvoor de Duitschers kreuz und quär zeggen. Zoo

{==411==} {>>pagina-aanduiding<<}
zegt men ook iemand noes aanzien. Bij Meyer, in zijne Verouderde woorden, is het schuin, scheef. In de Zuidelijke-Nederlanden zegt men, door eene, zoo hier als aldaar, gebruikelijke verwisseling van den tweeklank oe in ue, nuesch op sommige plaatsen, gelijk het ook bij Kiliaan, zoowel als noesch, voorkomt voor obliquus. Verkeerdelijk spreekt men het ook wel noersch uit.

[Nok]

NOK. Het hooi op nokken zetten noemen de landlieden in de Baronie van Breda het op groote hoopen stellen van hetzelve; zoude het ook eene verbastering van rok, roek, zijn?

[Nokt]

NOKT, voor naakt, onder het gemeen. Het is Plat-Brabandsch. Huygens in zijne Klucht, Trijntje Cornelis, doet, 1. Bedr. 1. Uitkomst, een Antwerpsch vrouwspersoon zeggen:
‘Me dunckt ick sie ou noch mé nockte beentjens stappe.’

[Nood-burgemeester en nood-schepens]

NOOD-BURGEMEESTER en NOOD-SCHEPENS zijn te Breda zoodanige Burgemeester en Schepens, die in eene tusschen-regering, of, wanneer de oorspronkelijke Burgemeester of Schepens verhinderd worden hunnen post waar te nemen, ad interim daartoe worden aangesteld. Hetzelve had onder anderen plaats, toen, in 1793 na den aftogt der Franschen, het gedrag der regering, tijdens de overgave van de stad aan den vijand, onderzocht werd. In het middeleeuwsch-Duitsch wordt Not Schoeppe, Noitscheffen, Notscheppen niet, dan in eenen kwaden zin gebruikt; zie Haltaus op het eerste dier woorden.


{==412==} {>>pagina-aanduiding<<}

[Noodstal]

NOODSTAL. De plaats, waar de paarden, om beslagen te worden, door nood, door geweld, bedwongen worden. Nead is in het Angels., en Noth in het Duitsch zoowel vis, violentia, als necessitas, in welken zin nood ook voorkomt bij M. Stoke, 2. B. vs. 130, en nede in de Oude Friesche Wetten, blz. 36, in welke ook, blz. 14, ofnete voorkomt in de beteekenis van afdwong. Steal, stealle, is in het Angels. locus. In de meeste Hollandsche plaatsen noemt men het met een bastaard-woord travallie, zoo veel als eene plaats, waar de paarden genooddwongen of gekweld, getravailleerd, worden. Voor noodstal zegt men hier, bij verkorting, veel noostal, en daarvan bij verbastering oostal. In het Hoogduitsch is het ook Nothstal. Noodstal is noodzakelijkheid, bij Hooft, Ned. Hist. 5. B. blz. 195.

[Noom]

NOOM, in stede van Oom, doch meest onder de landlieden en de geringste soort van stedelingen. Hetzelfde heeft ook in andere oorden van ons Vaderland plaats, en was reeds in zwang ten tijde van Bredero, in wiens Moortjen men leest:

‘Gelijk men Noom, die om veel gouts te saem te hoopen, 
Besloot dit lieve Lam aan ijemand te verkoopen.’ 

Diergelijk voorzetsel heeft ook elders in andere woorden plaats, als: nochtend voor ochtend; naars voor aars; navend voor avend; naassem voor aassem; narm voor arm enz. Zoodat de N hier, in dit Noom, niet als een bijvoegsel der boerentaal, maar op zijn hoogst als een N paragogicum te houden is.


{==413==} {>>pagina-aanduiding<<}

[Notelijk, nootelijck, notelik]

NOTELIJK, NOOTELIJCK, NOTELIK, vindt men in vele oude stukken, de Stad en Baronie van Breda betreffende, voor noodig, noodzakelijk. Men treft het bij Phil. Numan en andere gelijktijdigen veel in dien zin aan; gelijk mede bij Spiegel, die ook in zijnen Hertspiegel., 3. B. vs. 465, noodlik heeft. Het komt zelfs nog voor bij Const. Huygens en in eenen brief van Prins Maurits aan den Leidschen Burgemeester van der Werff, te lezen in de Verhandelingen van de Maatschappij der Nederl. Letterkunde, 2. D. 1. St. blz. 161.

[Noten]

NOTEN. Groote noten, voor okernoten.

[Nu]

NU. Nu ter tijd heb ik in vestbrieven en dergelijke stukken van deze streken wel eens gevonden voor thans, tegenwoordig. Elders weet ik niet anders gehoord te hebben, dan in den verleden tijd toen ter tijd.

[Nuf, nufje]

NUF, NUFJE, voor een wijsneusachtig meisje, dat zich veel inbeeldt, zich veel laat voorstaan. Geen der beide woorden heb ik, zoo verre ik mij weet te herinneren, anders, dan van het vrouwelijk geslacht hooren gebruiken; dan bij Kiliaan is nuf, nasutulus, nufken, nasutula. Tuinman meent, dat nuf een overblijfsel is van nift, 'twelk men oudtijds voor nicht zeide. Dan ik zoude eerder denken, dat het van het Neder-Saksische Nüf, even als neb, nib, en nasus en rostrum beteekenende, kwame, en zooveel als een wijsneus beteekende. Men zegt ook in het Neder-Saksisch nif en nifke, het eerste voor het mannelijk het andere voor het vrouwelijk geslacht.


{==414==} {>>pagina-aanduiding<<}

[Nulden]

NULDEN, voor naalden. Men spreekt het als tusschen neulden en nülden uit. In het Land-Friesch zegt men ook nullen.

[Nusselig, of nusselijk]

NUSSELIG, of NUSSELIJK, voor nietig, onnut.

[Nij]

NIJ, voor nieuw.

[Nijdig]

NIJDIG. Men zegt in deze streken veel nijdig koud, nijdig waaijen, enz. voor hevig koud, hard waaijen.

[Nijjig]

NIJJIG, voor nijdig. Zoo zegt men ook elders dooijen voor dooden, nooijen voor nooden, noodigen, tijen voor tijden enz. Bij oude Brabandsche schrijvers vindt men deze aangehaalde woorden en meer andere zelfs aldus geschreven: b.v. versaijen, versmaijen, enz.

O.

[Oest]

OEST noemt men hier zeker werktuig, dienende, om stukken geschut of andere zware ligchamen te ligten of voort te trekken, doorgaans zelfs in gedrukte stukken van den Raad van State en magazijn-lijsten, met een bastaard woord, triqueballe genaamd, bij de Franschen ook bringueballe geheeten; zoodat vele konstapels of handlangers van den trein te velde het woord oest geheel niet verstaan zouden. Bij Kiliaan is het oestal, oestele, oestael, oystal, oostal. Zie de aldaar door den Heer van Hasselt aangehaalde schrijvers.

{==415==} {>>pagina-aanduiding<<}
Men noemt hier ook alzoo een zeker voertuig, uit twee wielen en een zeer langen disselboom bestaande, en dienende, om boomen of andere zware stukken te vervoeren, elders een smalle wagen, en, bij verbastering of boert, een malle wagen genaamd. Huydecoper, die op M. Stoke, 3. D. blz. 312 en 313, over de verschillende beteekenissen van dit woord handelt, gist, dat hetzelve in zijnen oorsprong misschien niets ander is, dan hoogstel.

[Offer]

OFFER, aanbieding. Men treft hier veel in het slot van eenen brief aan dienst-offer, voor dienst-aanbieding.

[Olmenboom]

OLMENBOOM noemt men hier den IJpenboom in het gemeen, hoezeer de Olm en de IJp door de natuurkundigen min of meer onderscheiden worden, hebbende de IJpenboom breeder bladeren.

[Ombouwen]

OMBOUWEN. De Heer Weiland zegt dit een Geldersch woord te zijn, beteekenende het op nieuw omploegen van eenen akker, in geval van misgewas. Dit woord wordt ook in deze streken gebruikt, wanneer men den akker, hetzij uit hoofde van misgewas, hetzij om andere redenen, nog tijdig genoeg omploegt, om denzelven op nieuw te kunnen bezaaijen. Laat de tijd zulks niet meer toe en ploegt men het land om voor den volgenden zaaitijd, of om het braak te laten liggen, brengt het taalgebruik hier mede, dat men niet zegge ombouwen, ofschoon ook het daarop staande gewas onder geploegd worde, hetwelk niet altijd het geval is, wordende het somtijds tot voedsel van het vee gebruikt. Deze onderscheiding is mij door eenen taalminnaar aan de hand gegeven.


{==416==} {>>pagina-aanduiding<<}

[Ombragie]

OMBRAGIE heb ik hier, ook door lieden, die zich wel onderrigt achten, meermalen hooren gebruiken voor het maken van veel omslag of van een grooten ophef, voor windmakerij. Ik heb het altijd beschouwd als een, hier plaatselijk, misbruik van het Fransche ombrage, 'twelk argwaan, achterdocht, beteekent en ontleend is van de schichtige paarden, die voor hunne schaduw bang zijn. Dan met veel verwondering heb ik onlangs in het Holsteinsch Idioticon van Schütze, het woord. ambraasch in denzelfden zin gebezigd gezien. Hij gist het van embarras misvormd te zijn; maar het Bredasche ombragie doet den oorsprong der misduiding van het woord kennen.

[Omkanten]

OMKANTEN, voor omstreken.

[Omloop]

OMLOOP noemt men hier zekere vurigheid of huidziekte, bestaande in een voortzettenden uitslag over het ligchaam, elders wel springend vuur genaamd. Kiliaan legt het uit door sprengh-vier en vertaalt het door ignis sacri species, humanum corpus circumrepens.

[Ommers]

OMMERS, voor immers.

[Omrijden]

OMRIJDEN, voor omploegen, voornamelijk van het nieuwlings uitspruitend graan, 'twelk of niet wel opkomt, of door het weder beschadigd is. Ik heb mijne tarw moeten omrijden, d.i. omploegen, onderploegen.

[Omzetten]

OMZETTEN, voor wisselen, verwisselen, voornamelijk van geld of koopwaren.


{==417==} {>>pagina-aanduiding<<}

[Onbeleefd]

ONBELEEFD, voor nooit beleefd. B.v. het is onbeleefd schoon weder, onbeleefd schoon hout, enz. Het wordt in Friesland op dezelfde wijze gebruikt.

[Onderblijven]

ONDERBLIJVEN, voor achterwege blijven, niet geschieden.

[Onderhalen]

ONDERHALEN, voor achterhalen. Hij onderhaalde hem aan de poort, d.i. hij haalde hem aan de poort in.

[Onderhooren]

ONDERHOOREN, voor verhooren, ondervragen.

[Onderkomen]

ONDERKOMEN, voor verwaarloosd worden; door nalatigheid bederven, in het verval geraken, van levenlooze zaken of van dieren.

[Onderscheed]

ONDERSCHEED, voor onderscheid. Men vindt het bij Meyer onder de verouderde woorden. Bij Phil. Numan komt het nog dikwijls voor, onder andere plaatsen, fol. 10, a, en 53, b. Ook bij andere oude Schrijvers wordt het gevonden.

[Onderstaan]

ONDERSTAAN, voor ondergaan, lijden, doorstaan, uitstaan, heb ik hier nu en dan, doch meer gemeenzaam in de Zuidelijke Nederlanden hooren gebruiken. In de oude taal komt het dikwijls in dien zin voor.

[Ondertrouw]

ONDERTROUW. Men zegt hier ondertrouw doen voor zich in ondertrouw doen opnemen, voor zich doen aanteekenen, of eenvoudig aanteekenen, gelijk men elders zegt. Te Amsterdam is het voor de roode deur komen. Ondertrouw wordt in deze spreekwijze dus in

{==418==} {>>pagina-aanduiding<<}
eenen regterlijken zin genomen voor eene wettelijke verklaring, aan tot afneming derzelve bevoegde personen gedaan, dat men zich, zonder tusschenkomende verhinderingen, met elkander in het huwelijk zal doen bevestigen binnen den door de wet bepaalden tijd.

[Onderwonen]

ONDERWONEN. Een huis onderwonen, voor hetzelve door slechte bewoning in verval te doen geraken of eene onaanzienlijke gedaante te doen hebben.

[Ondeugendig]

ONDEUGENDIG, voor ondeugend. Meer woorden met eenen dergelijken staart hoort men hier. Of mogelijk is het zoo veel als ondeugdig, 'twelk ik, zoo wel als deugdig, meer dan eens bij Ph. Numan heb aangetroffen. Zie onder andere plaatsen, fol. 42, b, 45, a, 78, a; en deugdig 20, a, 47, a, 61, a, en elders.

[Onding]

ONDING zegt men hier en omstreeks voor een slecht ding, eene slechte zaak, eene kwade daad; even als men elders een slecht mensch een onmensch noemt.

[Ongadig]

ONGADIG, voor ongepaard, van levenlooze zaken; b.v. twee ongadige kousen, twee ongadige snuiters enz.; op andere plaatsen zegt men doorgaans onparig. Het wordt hier meestal uitgesproken als ongaaijig, even als breijen voor breiden welluidendheidshalve gezegd wordt, laaijen voor laden, roeijen voor roeden, braaijen voor braden, kleejen voor kleeden enz. Het verkleinwoord gaaiken van gade is bij de Dichters zeer gemeen en verontschuldigt dus de volksuitspraak ongaaijig.


{==419==} {>>pagina-aanduiding<<}

[Ongalijk]

ONGALIJK hoort men hier veel gebruiken voor onparig, oneffen, ongelijk. Ik durf niet beslissen, of zulks een gevormd bastaardwoord onegalig moete zijn, dan of het zamengetrokken zij van ongadelijk, zonder gade, zonder wedergade, en dus onparig. Onghalijk komt in dien zin voor bij Spieghel, Hertsp. 2. B.v. 62. Ongalick vindt men, schoon in een anderen zin, bij Huydecoper, Proeve, blz. 535, welken zie. Uit Zijn Ed. Achtb. zeggen aldaar, dat men, van de vogelen sprekende, gaaiken zegt, zoude men bijna opmaken, dat Zijn Ed. meening was, dat gade alleen van menschen gebruikt wordt; daar wederom integendeel Wachter schijnt te denken, dat ons gade niet dan van de tortelduiven gebruikt wordt. De Heer Huydecoper meent, ter aangehaalde plaatse, dat de grond van gelijken in de beteekenis van behagen, of van belang voor iemand zijn, in de spreekwijze dat gelijkt mij, in gaden ligt; dan Wachter doet gleichen voor placere genomen, het Goth. leikan, geleikan, Angels. lician, gelician, van gleich of lich, similis, komen; doch hij geeft dezelfde reden nagenoeg, waarom gleichen daarvan kome, welke Huydecoper geeft, waarom het van gaden kome.

[Ongans of ongansch]

ONGANS of ONGANSCH wordt hier, gelijk op meer plaatsen, en als een zelfstandig en als een bijvoegelijk naamwoord gebruikt van zekere ziekte der schapen. Het is zamengesteld uit on en gans, gansch, integer, sanus, waarvan het oude werkwoord gansen, ganschen voor genezen; zie de aanteekening van den Heer Steenwinkel op van Maerlant, 2. D. blz. 69, en Clignett, Bijdragen tot de oude Nederd. Letterkunde,

{==420==} {>>pagina-aanduiding<<}
blz. 301, vergeleken met Huydecoper, op Stoke, 1. D. blz. 569, en met den Heer Wassenbergh, in deszelfs Idiotic. Frisicum. Overdragtelijk wordt ongansch hier ook gezegd voor onzuiver, zoo in den ligchamelijken als in den zedelijken zin. Mogelijk moet men, in eenen tegenovergestelden zedelijken zin, voor gezond, wijs het bijvoegel. naamwoord gans opvatten, bij Maerlant, Spiegel Hist. 1. P. 8. B. 34. k. vs. 175.

[Ongebutst]

ONGEBUTST, ongekneusd, zonder deuken. De Heer Weiland heeft dit woord niet, zoo min als butsen. Intusschen hoort men het hier veel meer, dan blutsen.

[Ongedaan]

ONGEDAAN, voor onopgesierd, onopgetooid, ongehavend, of ook wel door ziekte vervallen er uitziende. Kiliaan vertaalt het in dien zin door informis, deformis, deformatus. De ouden hadden ook gedaan. Zie Tuinman, in de Fakkel en vervolg. Ongedaan was oudtijds ook elders meer gebruikelijk. Bij Jeremias de Decker lees ik:

‘Ach! ach! hoe ziet hij nu, hoe jammerlijck vervallen! 
Hoe flaeu en ongedaen!’ 

In denzelfden zin moet men, meen ik, ook ondaan bij de ouden opvatten. M. Stoke, I B.v. 1236:

‘Die Coninc Philips also wale, 
Ghesconfiert en ondaen.’ 

Ghesconfiert is van sconfieren, 'twelk onder anderen ook voorkomt bij Stoke, 4. B.v. 215, en 8. B.v. 161, alwaar zie Huydecoper. Zoude van hetzelve ook schofferen komen?

[Ongewigt]

ONGEWIGT, voor iets van geen gewigt, van geen aanbelang.


{==421==} {>>pagina-aanduiding<<}

[Ongewoond]

ONGEWOOND, voor ongewoon.

[Onguur]

ONGUUR wordt hier, op verscheiderlei wijze, voor het eenvoudige guur gebruikt. Het voorzetsel on is hier niet van eene ontkennende, maar van eene versterkende kracht. Het is onbegrijpelijk, dat de Heer Weiland zich over de afleiding van dit woord zoo kwelt, daar Zijn Eerw. zelf deze eigenschap van het voorzetsel on heeft aangewezen, en daarbij gezegd, dat het, in die beteekenis, hetzelfde is, als in, in infraai, innet en diergelijke. De waarheid van dit zijn Eerw. gezegde blijkt uit het oude en hedendaagsche onstukken, 'twelk geenszins voor een woord van de praattaal moet gehouden worden. Zeer vreemd en aan het hedendaagsch gebruik tegenstrijdig luiden vele woorden, in welke on die versterkende kracht had, b.v. ongeloovig, voor zeer geloovig; zie de Liesveldsche Bijbels, Handel. 17. Lett. F. Dan, om tot onguur weder te keeren, de Hr. Weiland had zelfs in zijne stelling tot aanverwante talen zijne toevlugt niet behoeven te nemen. Onze taal levert ook voorbeelden op van ongeheer en ongehuur, in dezelfde beteekenissen, als Zijn Eerw. opgeeft. Tot versterking van mijn gevoelen zijn mij door eenen taalkenner, onder anderen, de volgende plaatsen medegedeeld: van Velthem, Spieg. Hist. 3, 24, 59, alwaar le Long ongeheer uitlegt door onguur. Het is daar eigenlijk: ‘ongeraden, om dat het er spookt.’ Zoo heeft Kiliaan ongehuur huis, domus in qua spectra versantur. Nog bij L. van Velthem, Spieg. Hist. 7, 4, 119: ‘Die hem die quade doen ongeheer;’ d.i. wreed, ongemakkelijk,
vreesselijk, in welken zin het ook bij hem voorkomt 7. B. 12. k. 14. vs. In de

{==422==} {>>pagina-aanduiding<<}
Liesveldsche Bijbels, leest men Spreuk. 23, Letter A: ‘want gelijc een ongehuere in zijnder siele, soo spreect hi, etet en̄ drincket.’ Ongehuere is hier onzuivere, norsche, stuursche, wreede.

[Onhebbelijk]

ONHEBBELIJK. Behalve de beteekenissen van dit woord, bij den Hr. Weiland te vinden, heeft het hier ook nog die van onhandig. Het is dus, in dien zin, de woordelijke vertaling van het Latijnsche inhabilis en duidt het tegengestelde van eene hebbelijkheid aan.

[Onnoozel]

ONNOOZEL, voor onschuldig. B.v. in ben er onnoozel aan, of van; de man is onnoozel bevonden; hetwelk men op andere plaatsen welligt voor niet compos mentis zoude verstaan, doch hier not guilty, niet schuldig, beteekent. Het woord is zamengesteld uit het ontkennende on en het oude noozel, noxius, nocens; komende met het Latijnsche nocere ook overeen het verouderde werkwoord noozen, schaden, Fr. nuire, of ook wel verdrieten beteekenende, en het zamengestelde benoozen, zoo als mede het zelfst. naamw. nooze, schade, beantwoordt aan het Fr. noise, krakeel. Dat het woord onnoozel in die beteekenis moet opgevat worden Heb. 7: ‘want zoodanig een Hoogepriester betaamde ons, heilig, onnoozel, onbesmet, afgescheiden van de zondaren,’ is bekend. Het komt in die beteekenis ook nog voor bij Hooft, Nederl. Hist. 1, B. blz. 2. Van deze beteekenis des woords is nog overgebleven de spreekwijze: ergens onnoozel aankomen.

[Onnoozel]

ONNOOZEL, voor ongelukkig. Zie het vorige onnoozel. In

{==423==} {>>pagina-aanduiding<<}
deze beteekenis zegt het zoo veel als buiten zijne schuld ongelukkig te zijn.

[Onnoozele kinderen]

ONNOOZELE KINDEREN. Op den dag der onnoozele kinderen, ook wel eenvoudig kinderen-dag geheeten, invallende op den 28. December, heeft hier onder de Roomschen de gewoonte plaats, dat de kinderen zich met het gewaad hunner ouders kleeden niet alleen, maar ook hun voor dien dag de wetten stellen. In sommige Protestantsche landen van Duitschland heet kinderdag de Woensdag die onmiddellijk op de drie hooge feesten volgt en op welken de kinderen nog verlof hebben, om uit de school te blijven. Zie het Brem. Nieder-Sächs. Wörterb. en het Holsteinsch Idioticon, op kinderdag.

[Onooglijk]

ONOOGLIJK zegt men hier veel, om iets uit te duiden, waarvan men elders zeggen zoude, dat het geen oog, geen voorkomen heeft. Het zegt dus minder, dan onzienlijk.

[Onordening]

ONORDENING. Dit woord heb ik hier veel hooren bezigen, doch meest door lieden van zekere geboorte; zoodat ik het eerder van het H.D., dan voor een volkswoord houde.

[Onpasselijk of onpaslijk]

ONPASSELIJK of ONPASLIJK, zoowel als bijvoegelijk naamwoord als voor bijwoord gebruikt, voor ten onpas. Onpaslijk komen, ten onpas komen, ten ontijde komen. Passen wordt ook hier, even als op sommige andere plaatsen, gebruikt voor gelegen komen.


{==424==} {>>pagina-aanduiding<<}

[Onraad]

ONRAAD noemt men in het land van Breda de lasten en ongelden, die een pachter van tienden of kooper van te veld staand gewas, buiten den koopprijs, moet betalen. Zie het voor een last of eene schatting ook bij Mieris, Gr. Charterb., 4. D. blz. 102, 128, 217; voor onkosten bij van der Eyk, Beschrijving en Privileg. van Zuid-Holland, p.m. 181: ‘soo zal die schuldige binnen veertien daghen betalen sijn voorsz. schult, metten onraet;’ en voor verteeringen van Schepenen bij plegtige gelegenheden bij Alkemade, Dischplegtigheden, D. 1. blz. 269. Het zal zoo veel zijn, als ongeld. Adelung doet het laatste gedeelte van laatstgenoemd woord komen van het werkw. gelden, schuldig zijn, als beteekenende het eene uitgaaf, tot welke men eigenlijk niet verpligt is.
Deze uitlegging wordt eenigzins gestaafd door het woord onrecht, 'twelk ik onderrigt ben, dat in dien zin voorkomt in de nieuwe Chronijcke van Brabant, bij Mollyns, fol. 62, kol. 2, § 19. De Franschen noehet faux fraix.

[Onraad]

ONRAAD gebruikt men in de Bredasche streken ook voor ontuig, vuilnis. Zie het in deze beteekenis bij Kiliaan, in voce, 2. loco.

[Ons]

ONS. Het pronomen possessivum ons wordt elders alleen in het enkelvoud van het onzijdig geslacht gebezigd. Hier gebruikt men het in alle geslachten en ook in het meervoud. Zoo zegt men in het mannelijk geslacht ons Heer voor God, voor Jezus Christus en voor de onzen Heiland verbeeldende Hostie. Te ons Heer gaan is bij de Roomschen alhier: ten heilig avond-
{==425==} {>>pagina-aanduiding<<}
maal gaan. Zoo hoort men in het vrouwelijk geslacht de dienstboden nooit zeggen onze Mevrouw, maar altijd ons Mevrouw, en zoo zullen zij in het meervoud van huns meesters paarden zeggen ons paarden. Dat dit een zeer achtingswaardig gezag voor zich heeft, kan men zien bij Huydecoper, Proeve, 3. D. der 2. uitgave van den Hr. van Lelyveld, blz. 163 en 164, en de Taal- en Dichtkund. Bijdragen, 1 D. blz. 340 en 350. Het is eigenlijk eene apocope of afknotting. Zie Werken der maatschappij van Nederl. Letterk. te Leiden, 3. D. blz. 175 en 176.

[Onstade]

ONSTADE is ongemak. Zie stade. Bij Kiliaan is het incommodum, incommoditas. In de spreekwijze van onstade doen, door hem aangevoerd, heb ik het te Breda niet hooren gebruiken, maar wel in die van te onstade komen.

[Onstukken]

ONSTUKKEN, voor aan stukken. Reeds vóór het lezen der ontschatbare Aanmerkingen van den Heer Ypey op den Staten-Bijbel, in ontwee, heb ik hier altijd on voor aan beschouwd. Kiliaan meent, zoowel als Meyer, dat het voor in geldt. Het in de wandeling wel gehoord wordende omstukken kan nog eenigzins verdedigd worden door het voorbeeld der ouden, die ommagt, ommin en dergelijke schreven; mogelijk ook onstuk; dan de bijvoegel. naamwoorden stuk, stukkend, onstukkend, ja onstukkendig, welke ik op andere plaatsen wel gehoord heb, zijn louter taalbedervingen.

[Ont]

ONT. Men zegt hier een ont mensch, niet alleen voor een

{==426==} {>>pagina-aanduiding<<}
vuil mensch, gelijk elders, maar ook voor een slecht mensch, het Latijnsche homo malus, homo nequam. Ont is waarschijnlijk eene verkorting of zamentrekking van onnut of ontijg. Ondertusschen is ond in het Zweedsch en ond in het Deensch ook boos, zoo in de beteekenis van malus als van iratus.

[Ontdoen]

ONTDOEN, voor aan den kant doen, uit den weg doen, opruimen; niet als een onzijdig werkwoord zich van iets ondoen, gelijk ook elders gezegd wordt, maar als bedrijvend werkwoord eenvoudig iets ontdoen. Over de beteekenis van ontdoen, in den zin van opendoen, Zie Huydecoper op Mel. Stoke, 11, 470. In Braband zegt men zich van iemand ontmaken voor ontdoen. In tegendeel zeiden de ouden doen voor maken, in de beteekenis van efficere.

[Onterven]

ONTERVEN, voor iemands eigendom van vaste goederen aan een ander overdragen. Hetzelve wordt de openbare ambtenaar, die de overdragt bewerkstelligt, gezegd te doen, of ook hij, die een stuk goeds, bij volmagt, voor een ander overdraagt, die in dat geval zijnen lastgever onterft. Onterven wordt ook gebruikt voor uit zijner vaderen erf verdrijven. Zie Huydecoper op M. Stoke, 1. D. blz. 435 en 610.

[Ontgelden]

ONTGELDEN zegt men hier meer, dan misgelden, voor boeten, bezuren, ergens voor lijden. Dat het een zeer goed woord in deze beteekenis is, blijkt uit de aanteekening van den Heer van de Wall, op de Privilegiën van Dordrecht, blz. 340, en die van den Heer van Lelyveld, op de Rijmkronijk van J. van Helu,

{==427==} {>>pagina-aanduiding<<}
achter het 1. Deel zijner uitgave van Huydecopers Proeve, blz. 500. Bij Melis Stoke, 1. Boek, v. 104. vindt men:

‘Dat beelde, doer ons Heren ghebod, 
Brac hi, en̄ hevet tfolc geschouden; 
Maer dat hevet bi swaer ontgouden,’ 

dat is ontgolden, even als geschouden is gescholden. Vergelijk, om dit in het voorbijgaan te zeggen, met het door Huydecoper aldaar aangeteekende nopens schelden in een goeden zin, den Heer Ypey in zijne Taalkundige aanmerkingen. - Ontgelden voor misgelden heeft ook nog Anna Byns, 1 B. 14. Refer.:

‘Waer men coemt, in weerdtscappē, avont oft noene 
Daer moetent papen en moniken ontghelden.’ 


[Ontginnen]

ONTGINNEN. B.v. een brood ontginnen, een pot boter, een vat bier ontginnen. Van ont, waarover zie den geleerden Heer Weiland in on, en het. oude ginnen, bij Kiliaan overgezet ordiri. In het Angels. is het onginnan.

[Ontkinnen]

ONTKINNEN, voor ontkennen.

[Ontkommeren]

ONTKOMMEREN. Door aanzuivering der lasten van allen kommer bevrijden. Zie kommer.

[Onttuijeren]

ONTTUIJEREN, van touwen bevrijden, ontbinden. Het staat tegen tuijeren, optuijeren over. Zie tuijeren.

[Ontuig]

ONTUIG wordt hier veel gebruikt voor onkruid, ook voor vuilnis.


{==428==} {>>pagina-aanduiding<<}

[Ontvesten]

ONTVESTEN. Dit is het tegenovergestelde van vesten en beteekent: den eigendom van vaste goederen, die verkocht zijn, geregtelijk van den verkooper op den kooper overdragen. Oudtijds werd dit ook, meen ik, gezegd, wanneer zulks bij geregtelijk vonnis, na een judicium contradictorium, of bij executie geschiedde, welk laatste de Fransche wetten expropriation forcée noemden.

[Ontwaden]

ONTWADEN, ontkleeden, wordt hier, gelijk op meer plaatsen, gebruikt voor hetgeen men elders noemt het afleggen van een lijk. Men spreekt het doorgaans ontwaaijen uit. Het is oorspronkelijk van het oude waad, gewaad, in het klein Glossar, van Lipsius, wat en gewede, in het Angel-Saks. weda, in het oud Friesch weed. Of in de plaats uit den Baeto van Hooft, bijgebragt door Huydecoper, op Vondels Herschepp. van Ovid. 1. B.v. 568:

‘Ik zal 
Met deze nagels zelf ontwaijen al de lijken 
Van Baeto, Rijcheldin, en Hes; en scheuren fel 
't Hart onder rib van daan, en stroopen 't taaije vel 
Der spieren blaauw.’ 

ontwaijen voor ontweijen, dat is: het ingewand uithalen, moete genomen worden, of voor ontwaden, is mij twijfelachtig. Zoo het laatste, wordt eerst het afscheuren der kleederen in het eerste, en daarna het uitrukken van het ingewand in het tweede lid der zinsnede bedoeld.

[Ontijg]

ONTIJG, voor vuil, morsig. Men spreekt het doorgaans als ontieg, en bij verkorting ontig uit; dan ik heb het

{==429==} {>>pagina-aanduiding<<}
ook wel eens zeer verlengd ontijdig hooren uitspreken, zelfs wel door bouwlieden, die, wat meer dan de groote hoop wetende, de vuile wegen ontijdig noemden. En dat dit het ware woord is, waarvan ontijg en ontieg niet dan eene zamentrekking is, zie bij den Heer Weiland. Ik heb wel eens gedacht, of onnet, 'twelk hier, gelijk elders, wel gebruikt wordt, voor vuil, ook onnet, dat is niet net, ware. Ten minste komt dat woord bij de ouden voor, voor onzuiver; doch dan zoude de klemtoon op den tweeden lettergreep moeten vallen, daar die in de gewone uitspraak op den eersten valt.

[Ontzetting]

ONTZETTING is ontslag uit de bezetting, welk woord zie. In ontzetting komen is in oppositie komen tegen de bezetting.

[Onverzocht]

ONVERZOCHT. Niets onverzocht laten, voor niets onbeproefd laten. Het moge thans een Germanismus schijnen, oudtijds was het zeer goed Hollandsch; ja het staat mij voor hetzelve wel bij schrijvers van de achttiende eeuw te hebben aangetroffen. Althans verzoek voor proefneming meen ik te vinden in Spieghels Hertspiegel, 4. B.v. 336, en verzocht voor beproefd, ondernomen, heeft Bredero, in Rodderick en Alphonsus, in welk stuk hij ergens het bij verzochtheid voegt. Dit woord gebruikt hij veel voor ondervinding, kunde, zoowel als verzocht voor ondervonden, in welken zin het ook bij Kiliaan voorkomt. Meer verouderd is het werkwoord verzoeken, in de beteekenis van beproeven, eene proeve nemen; en het verwondert mij, dat de hoogst geleerde Heer Ypey hetzelve niet opgeno-
{==430==} {>>pagina-aanduiding<<}
men heeft onder de verouderde woorden in de vertaling van den Staten-Bijbel voorkomende, daar het, in dien zin gevonden wordt Hebr. 11. v. 29: ‘Door 't gelove zijn sij de rode zee doorgegaen, als door 't drooge; het welcke de Egyptenaers ook versoeckende, zijn verdroncken.’ Als beproeven, zoo veel als op den toets stellen, komt het voor Matth. 4. v. 1 en 7; Jacob. 1. v. 13, en op andere plaatsen. In dien zin leest men bij oude schrijvers van een verzocht mensch, van verzochte trouw, verzochte deugd enz. Even eens is bij de Latijnen tentare en iets beproeven, en iemand op den toets zetten. Op eene zonderlinge
wijze gebruikt het Phil. Numan, Strijt des Gemoets, fol. 42, a, voor het eenvoudige proeven.
Eene thans verouderde, doch hier niets ter zake doende, beteekenis had nog voormaals verzoeken, en wel eene tegenovergestelde aan het tegenwoordige verzoeken, in de beteekenis van noodigen; te weten die van bezoeken; zie onder anderen van der Eyk, Zuid-Holl. p.m. 149, en Bredero, in den Lof van de Rijckdom:

‘Ghelijck een Philosooph bedocht, 
Die zijn sieck en arm vriendt verzocht.’ 

En daarentegen treft men somtijds bezoeken voor verzoeken in de beteekenis van beproeven aan. Zie Scherzius, op Willeramus, cap. 4. v. 16, en Kiliaan, op het woord.

[Oogje]

OOGJE, voor lonkje. Iemand een oogje geven, iemand toelonken.

[Oogscheel]

OOGSCHEEL, voor ooglid, zoo veel als oogdeksel; zie

{==431==} {>>pagina-aanduiding<<}
beneden op scheel. En geene andere is de beteekenis van ooglid, volgens Kiliaan, die het zegt in het Engelsch eyelidde te heeten van het Angels. lidde, 'twelk operculum beteekent.

[Oogst]

OOGST, voor de oogstmaand; somtijds beteekende dit woord het najaar of den herft; zie van der Eyk, Zuid-Holland, p.m. 133, en wordt tegen de lente overgesteld; zie aldaar blz. 134. Eenigen meenen, dat de oogstmaand, zoo wel als het woord oogst, afstamt van het Latijnsche augustus, omdat in de meeste Noordelijke landen de veldvruchten gedurende die maand ingezameld worden. Dan ten Kate denkt hier om het oude ooken, oeken, vermeerderen, van ook (etiam) komende, waarvan insgelijks ooker des Rijks voor vermeerderaar 's Rijks, semper augustus. Ihre daarentegen meent, dat de Wallische naam aust, Bretonsch eawst, Cornwallisch east, niets anders is, dan het Latijnsche augustus. Ons oude ougst laat de zaak onzeker. Zonderling is het, dat in de Bredasche streken het rapen of nalezen der korenaren, na het inzamelen der schoven, ook oogst genoemd wordt, waarbij opmerking verdient, dat de oogstmaand bij de Friezen den naam draagt van risp-moanne, bij omzetting voor rips-moanne, in de beteekenis van raapmaand, zijnde ripsjen en ynripsjen in die spraak inoogsten, van het A.S. ripan, hriopan, Goth. raupjan, Eng. to reap, maaijen, oogsten, Oud-Nederlandsch reupen, roopen, ruppen, Oud-Duitsch ropphen, Plat-Duitsch ropen, Bastaard-Latijn reffare.
Omstreeks Breda gebruikt men nog veel het Oud-Nederlandsche oest, hetwelk nog voorkomt bij Wes-
{==432==} {>>pagina-aanduiding<<}
terbaen en gelijktijdige schrijvers. Zie over hetzelve Alkemade en van der Schelling, Beschrijving van den Briel, 1. D. blz. 291. Bij Numan, Strijt des Gemoets, blz. 28, b, komt voor oost.

[Ooit]

OOIT. Bekend is het, dat dit een bijwoord van den verledenen tijd is. Het wordt hier als zoodanig op eene meer of min bijzondere wijze gebruikt. Zoo zal men b.v. eenén landman hooren zeggen: ‘ik heb het ooit bijgewoond, dat die geheele polder onder water stond;’ d.i. ik heb het wel bijgewoond, wel eens bijgewoond, gelijk men elders zoude zeggen. Bij Kiliaan is oijt, oijns, overgezet unquam, aliquo tempore.
Bij de Ouden vindt men dikwijls ooit voor altijd, en te regt, daar het 't tegenovergestelde van nooit is.

[Ook]

OOK, ter bevestiging of bekrachtiging, voor ten volle, volkomen, voorzeker. B.v. het is waar ook; gij hebt gelijk ook, dat gij dat doet. Bij de Duitschers heeft auch dezelfde kracht en beteekenis; zie Wachter op dat woord No. 2, en von Stade, Erlaüterung der vornehmsten Biblischen Wörter, pag. 87, Edit. Bremens.

[Oord]

OORD. Bekend is de gewone beteekenis van dit woord, doch minder die van eenen hoek, en daarvan die van eene grens. Daar hetzelve oudtijds oert geschreven werd, meent Gramaye, in Antiq. Bredan., Cap. 1, te regt, dat Oerderen en Oertdam in de Baronie van Breda van deze beteekenis den naam hebben, dewijl die plaatsen gelegen zijn op de scheiding van het oud regtsgebied van Breda en Rijen, daarbij

{==433==} {>>pagina-aanduiding<<}
voegende: Oert enim angulum, sive terminum sonat. Zie mijne Naamsuitgangen, blz. 102. Eenigzins met hoek overeenkomende, had oord voorheen ook de beteekenis van punt, waarvan nog de oordband van eene rotting, oudtijds oordijzer genaamd. Kiliaan zet oortijzer over ora ferrea vaginae, ferrum extremae vaginae, en oort ora, extremitas, extremum, alsmede in de tweede beteekenis mucro, cuspis.

[Oorlof]

OORLOF heb ik hier wel eens, doch meest door lieden aan den kant van Zuid-Braband wonende, of uit dat gewest oorspronkelijk, hooren gebruiken voor afscheid, en oorlof nemen voor afscheid nemen. Bij de ouden komt het menigmaal aldus voor, en Kiliaan vertaalt het in dien zin door valedicere. Het komt mij, aldus gebruikt, voor te beteekenen: verlof vragen om te vertrekken. Ik gis zulks des te meer, omdat het bij de ouden met een dativus gebruikt werd. In de Nieuwe Chronijcke van Brabandt, bij J. Mollyns, Antw. 1565, fol. 8, kol. 2, vind ik: ‘Soo nam hij oorloff aan sinen sone Karolo den ionghen Prince.’ Oorlof voor verlof is hier veel gemeener, dan in onze meer Noordelijke Provinciën. Men zegt hier b.v. den scholieren oorlof geven, d.i. met een bastaard-woord, vacantie geven; doch omtrent het geven van verlof aan krijgslieden heb ik het nooit hooren gebruiken.

[Op]

OP. Men zegt hier op de lucht, niet, gelijk elders, in de lucht, voor in de open lucht. Ik ben nog niet op de lucht geweest, het is warm op de lucht. Ook zegt men hier er zijn veel vruchten op de boomen, voor aan de boomen, alsmede er is veel visch op den vijver, visch

{==434==} {>>pagina-aanduiding<<}
op den vijver zetten, voor in den vijver. Op akkoord zijn wordt hier gezegd voor op het punt zijn van te akkorderen, in termen van akkoord zijn, in onderhandeling tot akkoord zijn.

[Opbeuren]

OPBEUREN, teekende een mijner verstorvene vrienden op het Woordenboek van den Heer Weiland aan, kent men hier in Braband, zoowel als in de Veluwe, voor optillen, in al de beteekenissen, die de Heer Weiland opgeeft, ook in die van penningen ontvangen, zelfs ter leen nemen; b.v. hij moest om dat te koopen, geld opbeuren, d.i. opnemen.

[Opdooven]

OPDOOVEN, wakker, lustig en vrolijk zijn; zie dooven.

[Opflikken]

OPFLIKKEN, voor opsieren, opknappen, meest voor, aan iets min fraais een zekeren schijn van fraaiheid bijzetten. Flicken is bij Kiliaan sarcire, dus zal opflikken zooveel zijn als resarcire. Het Nederlandsche flicke is eigenlijk een aangezette of ingevoegde lap. Het Fransche flêche (in flêche de lard), het Eng. flitch, het Angels. flyhte, beteekent, volgens Junius, een gescheurden of een ingevoegden lap. In het IJslandsch is flycke een gescheurd kleed. Van hetzelfde gevoelen, als Junius, is Ihre, meenende dat flaec oorspronkelijk beteekent segmentum, frustum, portio de toto demta.

[Opgeuren]

OPGEUREN zegt hier de beschaafde wereld voor oprispen.

[Ophoepelen]

OPHOEPELEN, in de gemeenzame verkeering, voor zich schielijk wegmaken. B.v. laat hem daarmede ophoepelen, d.i. maar schielijk daarmede heengaan.


{==435==} {>>pagina-aanduiding<<}

[Ophooren]

OPHOOREN, voor met verwondering hooren. Wat heb ik daarvan opgehoord! Men gebruikt, zoo hier als elders, op dergelijke wijze ook opzien.

[Ophoud-huizen]

OPHOUD-HUIZEN. Aldus worden alhier genaamd zoodanige huizen, voornamelijk winkelhuizen, in welke, zonder nogtans oneerbaar te zijn, aan dientmaagden, om daardoor nering te winnen, gelegenheid gegeven wordt hare minnaars te zien, waardoor dezelve in het verrigten van haar werk opgehouden worden.

[Opkitsen]

OPKITSEN, voor ophitsen.

[Opkomen]

OPKOMEN wordt hier wel eens gebruikt ten naastenbij in eenen zin als het Duitsche auf kommen. B.v. het zal hem raar opkomen; het zal hem slecht opkomen.

[Oploopen]

OPLOOPEN, voor in prijs rijzen, of, zoo als men elders zegt, opslaan.

[Opmonteren]

OPMONTEREN, voor vervrolijken, Van op en monter, welk zie.

[Opnestelen en de broek opnestelen]

OPNESTELEN en de BROEK OPNESTELEN is hier scherpelijk berispen, min vriendelijk tegenspreken of tegengaan.

[Opraden]

OPRADEN, voor opruijen. Men vindt bij Kiliaan opraden, oproden en opruiden. Men gebruikt echter hier nog meer het zelfstandig naamwoord opraad, dan het werkwoord.


{==436==} {>>pagina-aanduiding<<}

[Opril]

OPRIL noemt men te Breda, en omstreeks, den meestal schuins gebaanden toegang van den berm eens dijks of wals tot de kruin van denzelve. Van de dijken noemt men dit in Holland stoepen. In de Fakkel van Tuinman, wordt het woord opril afgeleid van opper en hil. Ik zoude het eerder voor eene zamentrekking houden van oprij-hil, hoogte, om tegen op te rijden. Men hoort veel, bij verbastering, april zeggen, hetwelk zoude kunnen schijnen van het Fransche appareil te komen. Bij de krijgsbouwkundigen is het woord opril in algemeen gebruik voor den toegang tot den wal.

[Opscheppen]

OPSCHEPPEN zegt men hier, zelfs onder beschaafde lieden, voor opdisschen, of ook wel voordienen.

[Opschotelen]

OPSCHOTELEN zegt men hier wel voor opdisschen, of, gelijk men elders zegt, het eten opdoen. Men gebruikt het ook somtijds overdragtelijk, b.v. men vindt de ambten niet zoo maar opgeschoteld.

[Opsolferen]

OPSOLFEREN wordt hier gebruikt voor iemand eene zaak of eene daad opdringen. Daar mij geene figuurlijke beteekenis van het niet zamengestelde solferen bekend is, kan ik den oorsprong dezer spreekwijze niet nagaan.

[Opspelen]

OPSPELEN wordt hier gezegd voor hetgeen men elders zegt den beest spelen.

[Opsporen]

OPSPOREN, voor aansporen, aanzetten.


{==437==} {>>pagina-aanduiding<<}

[Optrek, optrekken]

OPTREK, OPTREKKEN. Men zegt hier niet alleen optrekken voor onrustig zijn; b.v. hij heeft dezen nacht verschrikkelijk opgetrokken wegens de pijn, maar men gebruikt hier ook in denzelfden zin het zelfst. naamw. optrek, b.v. het was een verbazende optrek, waarvoor men elders eerder zeggen zoude een verbazende omslag, een verbazende toestel, een verbazend leven, of iets dergelijks.

[Optrekken]

OPTREKKEN, voor opvoeden. Het drukt bijna het Latijnsche educere, educare, uit.

[Optuijeren]

OPTUIJEREN, voor opbinden.

[Opwallen]

OPWALLEN wordt hier gebruikt voor opborrelen, als ook, active, voor het ligtkens opwarmen van vleesch of andere spijzen. Zie Wachter, in wallen, de Nieuwe Bijdragen, 1. D. blz. 380, en den Hr. Steenwinkel, op van Maerlant, 2. D. blz. 82, en volgg.

[Opzetten]

OPZETTEN. Ik heb, zoo binnen de stad als door buitenlieden, wel eens hooren zeggen nog een knecht opzetten, even als men elders zegt nog een getouw opzetten, en dergelijke.

[Opzuren]

OPZUREN, voor zuurachtig oprispen, het zuur hebben.

[Orde]

ORDE, of, gelijk men het in de wandeling zegt, order voor goeden staat van gezondheid, even als in Friesland, gelijk de Heer Wassenbergh getuigt in zijn Idiotic. Fris. Dagelijks hoort men, naar zijne gezondheid gevraagd wordende, antwoorden: het is niet in order met mij, of, ik ben nu weer in order.


{==438==} {>>pagina-aanduiding<<}

[Ossenboer]

OSSENBOER noemt men in deze streken eenen boer, die, niet vermogend genoeg zijnde, om een paard te koopen en te onderhouden, een os voor zijne kar en zijnen ploeg spant, vooral in de heiachtige oorden, waar de grond zeer ligt om te bebouwen is. Meest wordt het bij verachting of verkleining gebruikt, het is slechts een ossenboer. Ten teeken daarvan diene, dat de landlieden, iemand met eenen os voor de kar ziende aankomen, spottenderwijze zeggen: daar komt eene donderbui, doelende misschien op het bulken der runderen. Voorts wordt een geleerde os zeer duur en zelfs bijna tegen een werkpaard verkocht. - Ook worden de landlieden der heiachtige streken van de Baronie door hen, die kleigronden bebouwen, spottenderwijze heistekers genoemd.

[Ouder]

OUDER, voor ouderdom; of in het algemeen voor leeftijd, in welken zin ook wel ouderdom gebruikt wordt; b.v. dat kind is groot voor zijn ouderdom, hetwelk men hier zoude zeggen voor zijn ouder. In beide beteekenissen vind ik ouder bij Kiliaan. En Mylius, Archaeologus Teuto, zegt op altar, 'twelk bij Kero is aetas, dat sommigen der Nederlanders nog ouder en ouwer, ten zijnen tijde, zeiden. Men spreekt het hier ook meest ouwer uit. In den Teuthonista is het alder, 'twelk ook het Laplandsche woord is, zoo wel als het Deensche; zijnde het Zweedsche alder. Men vindt ouder nog bij Constantijn Huygens, Korenbloemen, blz. 731, 2. Dr., en zelfs nog bij Meester Lucas, wijlen den Heer Lucas Trip, Tijdwinst in ledige uren, blz. 118. Men zeide ook eertijds oudde voor ouderdom, en oudheid voor een zeker tijdvak, b.v. de eerste,

{==439==} {>>pagina-aanduiding<<}
tweede, derde oudheid; thans zoude men met een bastaard-woord zeggen periode. In deze beteekenis komt het voor in het Passionael, Winterstuck, van 1489, fol. 186, c.

[Ouderman]

OUDERMAN. De gilden, of schutterijen, te Breda, hebben nog hunne Dekens en Oudermannen. Bij Balen, Beschr. van Dordrecht, blz. 670, worden dezelve genaamd Ouder-Schutmeesters. Ook op andere plaatsen hebben de gewone gilden hunne overste Oudermans en Overmans, of hunne Oudermans en overste Oudermans, welk laatste te Breda Overdeken of Opperdeken genaamd wordt, en doorgaans een Heer der regering plagt te zijn in die gilden, welke zoodanig eenen hadden. Uit hoofde dat, zoo in het kerkelijke als wereldlijke, de oudsten gemeenlijk tot Dekens verkozen werden, heeft daarvan het woord doyen bij de Franschen de beteekenis van den oudste bekomen, en werden ook in Latijnsche stukken de Aldermans van Groningen Seniores genoemd. Vergelijk de Heeren Ypey en Feith, Oudheden van het Gooregt en Groningen, enz., blz. 85 en volgg. Ook in Denemarken wordt de opperste van een vennootschap alderman genaamd. Bekend zijn de aldermen te Londen, die met den Lord Major zijn, hetwelk de Prevost des Marchands en Schepens te Parijs waren, en ook op andere plaatsen in Engeland de stedelijke Raadsleden uitmaken. In het Angel-Saksisch is ealdoor-man een praefectus oppidi. In zekeren kwijtbrief, te vinden in de Handv. van Dordr. van van de Wall, blz. 257., vindt men den Ouderman van Lubeke, dien van Prusen ende van Westvalen, en dien van Godlant ende Lijflant. In Friesland had men ook,

{==440==} {>>pagina-aanduiding<<}
in de steden, oudtijds eenen Olderman, 'twelk ook wel Aulderman gespeld werd; zie Gr. Charterb. van Friesland, 2. D. blz. 67. Zie over de meer algemeene beteekenis, als over de afleiding van het woord alderman, het Glossar. van Wachter in Elterman.

[Oudvader]

OUDVADER wordt hier veel, vooral ten platten lande, gezegd voor grootvader. Het komt ook zoo bij Kiliaan voor, en is door mij, in die beteekenis, bij meer dan eenen ouden schrijver gevonden.

[Ouw]

OUW, voor uw, 'twelk hier veel gebezigd wordt, is niet zonder voorbeeld bij de ouden. Dan het wordt hier niet uitgesproken, als in oud; ook niet auw, gelijk de Brabanders en Vlamingen het uitspreken, maar als oew. Ik acht het veel minder onbeschaafd dan het Hollandsche jouw, 'twelk veel van het Plat-Duitsche juw heeft.

[Over]

OVER. Over tijd zegt men hier zeer veel, in plaats van, hetgeen men elders zegt, voor eenigen tijd, Lat. ante aliquod tempus. In die zelfde beteekenis gebruiken de ouden over; zie Steenwinkel, aanteek. op van Maerlant, 1. D. blz. 12 en 13. De nieuweren maakten daarvan bij omzetting voer, naderhand voor geworden. Dan ook in andere spreekwijzen hoort men te Breda het woord over aldus bezigen, b.v. slag over slag, schrik over schrik; waarvoor men elders zegt slag voor slag, schrik op schrik.
Ook wordt over hier op eene meer of min bijzondere wijze gebruikt voor boven en behalve. B.v. Ik heb hem nog geld geschonken, over wat ik hem geleend

{==441==} {>>pagina-aanduiding<<}
heb; of nog sterker: ik heb het hem nog zelf gezegd, over dat ik het hem heb doen zeggen.
Goed met iemand over kunnen; goed met iemand overkomen, of over kunnen komen, zegt men hier veel voor hetgeen men elders zegt: met iemand over weg kunnen, over weg komen of over weg kunnen komen, dat is: wel met iemand overeenkomen. Deze beteekenis is reeds oud. In de Liesveldsche Bijbels leest men Math. 18. Lett. c: ‘Ist dat twee vā u met malcanderē overcomē op ter aerden, enz.; in den Bijbel bij H. Petersen, 1541, over een dragen; Bijbel bij Paedts, 1621, eens zijn; de Staten-Bijbel, 't samen stemmen. Dezelfde beteekenis had in het middeleeuwsch Duitsch ook het woord überkommen; zie Haltaus. Ik heb ook wel hier gehoord over malkanderen komen, zelfs van onbezielde zaken; b.v. dat paar handschoenen gaat niet over malkander; d.i. is niet even eens gemaakt. In de zamenstelling wordt over gebruikt voor bovenste of opperste. B.v. de overrol spelen voor de bovenrol, de eerste rol; overkleed voor opperkleed.

[Overdeken]

OVERDEKEN, voor opperdeken. Ieder gilde plagt een Heer van de regering tot overdeken te hebben. Elders werden dezelve ook wel overlieden genaamd.

[Overdragen]

OVERDRAGEN. Even als men hier en elders zegt overbrengen, voor uitstaan, moeite en ongemak hebben, zegt men in deze streken ook, in denzelfden zin, overdragen. Ik heb veel met hem overdragen. Overdragen is in dezen zin zoo veel als verdragen, d.i. uitstaan. Zoo zeiden de ouden ook overdragen voor het

{==442==} {>>pagina-aanduiding<<}
tegenwoordig verdragen, in de beteekenis van overeenkomen, een verdrag aangaan; zie onder anderen het Passionael, Winterstuck, uitg. 1489, fol. 81, d; in hetzelve leest men daarvoor ook overeendragen, fol. 217, c, en het zelfstandig naamwoord overdracht, voor verdrag, overeenkomst, fol. 93, b.

[Overgang]

OVERGANG, voor besmetting, wanneer eene ziekte van den eenen op den anderen overzet, of overgaat.

[Overhiersch]

OVERHIERSCH. Bijvoegelijk naamw., voor iets van de overzijde, van den anderen kant.

[Overhoofd]

OVERHOOFD heb ik door oorspronkelijke Bredanaars, die het Hoogduitsch niet verstonden, hooren gebruiken voor het in die taal gebruikelijke ueberhaupt, in de beteekenis van in 't algemeen.

[Overhooren]

OVERHOOREN, in het Regterlijke, voor het eenvoudige verhooren; meest echter voor het Onduitsche confronteren van gevangenen of getuigen.

[Overkocht]

OVERKOCHT. Met iets overkocht zijn, voor, zoo als men elders zegt, met iets bekocht zijn.

[Overlezen]

OVERLEZEN. Iemand overlezen is, in den stijl der Roomsche kerk, de misse over iemand lezen, die uit eene ziekte, uit het kinderbed, of uit eenig gevaar hersteld of gered is.
Ook worden hier de Roomsche Geestelijken gezegd iemand te overlezen, voor iemand te onttooveren, d.i. iemand, die betooverd is, te genezen. Het is eigen-
{==443==} {>>pagina-aanduiding<<}
lijk een bezwerings-formulier over iemand lezen, om den boozen geest uit hem te verdrijven, met een bastaard-woord exorciseren. Men gebruikt voor hetzelve hier ook wel het, in dien zin, elders meer gemeene belezen.
Over iemand lezen, over iemand de misse lezen, over iemand bidden zijn uitdrukkingen, welke in het Passionael menigvuldig voorkomen.

[Overloop]

OVERLOOP noemt men hier zoodanige plaats van het huis, die te kort en te breed is, om een gang te kunnen genoemd worden en ook den naam van kamer of kamertje niet kan voeren, dewijl dezelve niet afgesloten is, en doorgaans slechts dient, om van den trap of van de eene kamer of rij kamers naar de andere te gaan, en om het een of ander op te plaatsen. Het is hier in het gebruik nog onderscheiden van een doorloop, hoedanig ik op andere plaatsen wel heb hooren noemen, wat men hier een overloop noemt. Het zoude nader komen bij hetgene, wat men in Holland met een bastaard-woord een portaal heet.

[Overpeizen]

OVERPEIZEN, voor overpeinzen. Zie Peizen.

[Overschatten]

OVERSCHATTEN, voor overvragen, het Fransche surfaire.

[Overtrokken]

OVERTROKKEN. Men zegt hier: ‘de lucht is overtrokken, voor betrokken, gelijk men gemeenlijk elders zegt.

[Overtullig]

OVERTULLIG hoort men veel aan den Brabandschen kant voor overtollig, overtallig. Men vindt het veel bij de ouden. Kiliaan heeft ook overtellig.


{==444==} {>>pagina-aanduiding<<}

[Overvloed]

OVERVLOED, voor overstrooming; b.v. mijn land heeft door den overvloed veel geleden. De ouden gebruikten het ook in die beteekenis; zie van der Eyk, Zuid-Holland, blz. 140 en 142.

[Oxaal]

OXAAL zegt men hier doorgaans, gelijk ook veeltijds elders, voor doxaal, zelfs wanneer de d met eene voorafgaande t niet ineensmelt. Zulks is geheel verkeerd, daar het van het Grieksche δόξη komt. De Heer Bilderdyk heeft het woord niet in zijne Geslachtlijst, schoon genoegzaam alle bastaard-woorden bevattende.

P.

[Paal]

PAAL. Wanneer men de boerenlieden eenvoudig de paal hoort zeggen, zonder bijvoeging van iets, 'twelk het ergens op betrekkelijk kan doen zijn, moet men een grenspaal of scheidspaal daardoor verstaan. Naar den weg gevraagd, antwoordde eens een boerenarbeider: ‘dan moet gij over den paal rijden;’ d.i. langs den paal, over de grensscheiding. Bij Kiliaan is paal hetzelfde als paalsteen (terminus). Bij Philip Numan, Strijt des Gemoets, fol. 27, a, leest men:

‘Geraect zijnde Vugter bosschaigen pale.’ 

Hiervan het zeer gebruikelijke landpalen en de Hoogduitsche namen Ostpfahlen en Westpfahlen, hoezeer sommigen het willen afleiden van valen, veulen, omdat de oude Saksische koningen een veulen in hunne vaandels voerden. Ik twijfel ook geenzins, of men moete in

{==445==} {>>pagina-aanduiding<<}
denzelfden zin opvatten de benaming der Palen van de Hoeven, welke een gedeelte des Regtsgebieds van Etten uitmaken en onder onze staatsregering eene afzonderlijke regtbank hadden. De weg, derwaarts leidende, heet Palenstraat, of door een naamwoord, van het werkwoord palen afgeleid, Palingstraat.
Erffpalinge komt voor in de Ordonnantie van Hendrik van Nassau, Heere tot Breda, van 27 Dec. 1509: ‘Item van een erffpalinge of scheydinge en deylinge off openinge van wegen te begeven sal men geven den schouteth twee sts.’

[Paap]

PAAP. Niet dan met afkeuring hoorde ik hier somwijlen de Roomschen, bij verguizing, door de Protestanten Papen noemen, want behalve dat het laag is iemand om deszelfs Godsdienstige gevoelens te beschimpen, is die scheldnaam zeer onjuist, daar Paap een Priester beteekent, wordende door Kiliaan overgezet presbyter, sacerdos, sacrificus, in welken zin het telkens in het Passionael voorkomt. Taalkundig beschouwd, zoude het nog eenigzins kunnen aangaan, indien men Paapschen zeide, dat is Pausgezinden, zijnde het bekend, dat de Paus bij uitnemendheid Papa, zooveel als Opperpriester, Pontifex Maximus, genoemd wordt. Paap, voor eenen priester, komt nog voor in de Keuren van Breda, welke bij mij in handschrift berusten: ‘Item en sal niemand den papen ter eerste misse nog den bruyde tot haar seste meer geven dan een gelte wijns.’ Van eene gelte wijns zie Kiliaan, op ghelte, en aldaar van Hasselt.

[Paar]

PAAR. Paar en onpaar zegt men hier voor even en oneven; even als in het Fransch pair ou inpair.


{==446==} {>>pagina-aanduiding<<}

[Paar]

PAAR, voor een gering, onbepaald getal. Even als men in Holland in den deftigen stand een paar woorden, een paar oogenblikken enz. zegt, hoort men hier zeer dikwijls de behoeftige lieden om een paar duiten of centen, een paar aardappelen enz. vragen, hoezeer dezelve zich zeer teleurgesteld zouden zien, indien men letterlijk aan hun verzoek voldeed.

[Paarden]

PAARDEN worden hier door de timmerlieden genaamd de latten, op welke de onderlagen van eene bedstede rusten. Ik zoude van dit woord, zoomin als van andere aangenomene woorden van werklieden, geen gewag maken, indien ik hetzelve op die wijze niet in eenen zeer goeden zin gebruikt achtte. Paard toch komt mij voor vermaagschapt te zijn met baren, dragen, en wordt dus figuurlijk zeer eigenaardig voor een stuk hout, 'twelk een ander stuk hout draagt, gezegd, op gelijke wijze, als het Fransche bardeau, 'twelk ook van baren komt. In het Latijn zijn cantherii (paarden of ruinen) ook de balken, die van den nok van het dak tot in de goot zich uitstrekken; zie Martinius op Cantherius.

[Pad]

PAD, voor weg, wordt door oorspronkelijke Bredanaars doorgaans op eene eigenaardige wijze gebruikt. B.v. Ik weet den pad niet; wilt gij mij den pad eens wijzen? Men ziet te gelijk hieruit, dat pad hier in het mannelijk geslacht gebezigd wordt, waarin het ook Ph. Numan en andere gelijktijdigen hebben.

[Paddebloo]

PADDEBLOO, d.i. bloot, voor zoo bloot, zoo kaal, als eene pad. Paddebloo-jong heb ik wel eens hooren be-
{==447==} {>>pagina-aanduiding<<}
zigen voor een jongen vogel, welke nog geene vederen heeft. Zoo zeggen de Franschen chargé d'argent comme un crapaud de plumes.

[Pak]

PAK. Men zegt hier iemand in het pak duwen, voor betgeen men elders noemt iemand in de kleederen of in de broek steken, of ook wel iemand in de luijers leggen, d.i. iemand doeken (oudtijds ook huiven), bedriegen. In het Plat-Duitsch zegt men lüren, belüren. Dan dit is mogelijk ons leuren, beleuren. Het laatstgenoemde komt onder anderen voor in de Spelen van Sinne, blz. 392:

‘hoe makent dan 
Die onwetens beleurt zijn?’ 


[Pak]

PAK zegt men hier onder den burgerstand voor eene zekere hebbelijkheid van iets, of meer nog voor eene handigheid in iets, hetgeen men elders zegt slag, in de spreekwijze slag van iets hebben, goeden slag van iets hebben, den slag van iets niet kunnen weg krijgen. Zoo is hier b.v. de pak van iets niet hebben hetgeen men anders zeggen zoude, niet weten hoe eene zaak aan te pakken.

[Pakken]

PAKKEN, voor vatten. Men hoort hier bijna dagelijks eene koude pakken; den slaap niet pakken, voor hetgeen men elders zegt: eene koude vatten, den slaap niet vatten. Pak eerst een bakje thee, d.i. vat, neem eerst een bakje thee. Ook wel voor eenvoudig nemen heb ik het hooren gebruiken: b.v. pak uw gemak. Doch op eene meer zonderlinge wijze zegt men hier ook hij pakte vuur op dat gezegde, d.i. hij ontstak

{==448==} {>>pagina-aanduiding<<}
in toorn op dat gezegde. Ook wordt pakken voor vatten, begrijpen, in een zedelijken zin gebezigd, in welken het ook wel in het Plat-Duitsch gebruikt wordt; b.v. hij pakte dit in eenen anderen zin op, dan ik het meende. In eenen anderen zedelijken zin heb ik wel eens gehoord: de zaak voor iemand oppakken, voor opvatten.

[Pakkendrager of pakdrager]

PAKKENDRAGER of PAKDRAGER noemt men hier de marskramers, welk woord minder eigenlijk de kostwinning dier lieden aanduidt. Wat is mars immers anders, dan alle kramerij in het gemeen, hetzij dezelve al of niet rondgedragen worde, Fr. mercerie, Lat. merx. Beter zeide men oudtijds meersse en meersseman, dan tegenwoordig mars en marsjesman. In Neder-Saksen noemt men denzelve ook Packendräger.

[Palm]

PALM. Palm in het vuur gooijen, voor iets ter verzoening verrigten, of ook wel voor den weg van bemiddeling inslaan, is eene spreekwijze, waarvan de oorsprong opgehelderd wordt door de bijgeloovige gewoonte, welke sommige boeren hier omstreeks hebben, van, wanneer het onweert of stormt, gewijden palm in het vuur te werpen, waardoor zij zich verbeelden tegen alle gevaar van hetzelve beveiligd te zijn. Men legt ook wel dien gewijden palm op of bij de ziekbedden der kranken, om met gewijde kaarsen, wijwater en andere dergelijke zaken, de genezing van de Godheid, de Moedermaagd of den eenen of anderen Heilige (want de meesten weten zelve niet van wien, of waarom) af te bidden. Ik meen, dat die palmtakken op Palm-Zondag moeten gewijd worden. Iets hierom-
{==449==} {>>pagina-aanduiding<<}
trent heeft de Hr. de Rhoer aangeteekend in Disceptatione Historica de temporis divisione ac notis, quibus, praesertim in actis publicis, usi olim sunt Batavi, bij gelegenheid van den Palm-Zondag. Een anderen oorsprong van het spreekwoord geeft van Loon, over de Hollandsche markten en kermissen, blz. 56 en 57. Dezelfde bijgeloovigheid heeft ook in Westphalen plaats. In de Brieven, geschreven op eene wandeling door een gedeelte van Duitschland en Holland in den zomer van 1809, 1. D. blz. 54., vindt men, dat een Westphaalsche boer, gevraagd, waartoe eenige bij hem aan den wand hangende geschilde palmstruiken dienden, in het Plat-Duitsch, of liever Oost-Friesch, antwoordde: ‘as het noid- weer is, bruk wi die; dan warp wi ze op 't vuur en verbrantze, un auch welke bring wi na de Karke; dan heb wi so geen noid van 't weer.’ Fischer, in zijne Tafereelen van Brazilië, Nederd. Vertal. blz. 177, schrijft, dat men aldaar op Palm-Zondag cacao-takken wijdt, en als behoedmiddel tegen
stormen, onweders enz. uitdeelt. Echter is in Brazilië geen gebrek aan palm. Men heeft een oud-Friesch spreekwoord: Brittenkruwd jagt di Tonger da di door uwt, dat is: Brittenkruid jaagt den donder de deur uit, een spreekwoord, reeds bekend ten tijde der Romeinen, uit een oud bijgeloof, dat het Brittannicum, lapathum aquaticum, wanneer men daarvan at en aan den balk hing, den donder en bliksem afweerde; dit bijgeloof was in de achttiende eeuw nog niet vergeten; de wortelen van dit kruid gelijken naar turfbrikken. Zie over dit spreekwoord Paulus Cornelis Scheltema, Verzameling van spreekwoorden, gezegden en anekdoten, enz., blz. 26.


{==450==} {>>pagina-aanduiding<<}

[Palmslag]

PALMSLAG of eenvoudig de slag is hier het elders gebruikelijke handslag of koopslag, bij het toeslaan van een koop. Zoo wordt in de koopvoorwaarden van een huis veelal bedongen, dat de verkooper niet zal gehouden zijn den palmslag, dan zes weken na den laatsten zitdag te geven. Zoo vraagt men, wanneer iemand een huis gemijnd heeft: hebt gij den stag reeds? Ook wordt doorgaans in de voorwaarden van verkooping bedongen, dat de kooper niets zal behoeven te verleenen, dan mond en hand. Op sommige plaatsen van ons land noemt men dit het goede woord en den palmslag. Het zoude mij niet verwonderen, dat het woord handel en handelen kwame van de gewoonte, die men oudtijds had om koopen, verkoopen en andere verdragen door het geven van de hand te staven. Op sommige plaatsen van Neder-Saksen wordt de slag, of palmslag, klappe genaamd. Palmslag, voor verkoop, vindt men in de Keuren van Breda, onder het artikel van hijligen Sondag te vieren: ‘Nog men zal ook binnen denzelven dagen egeen coopmanschappen, voorwaarden, gelooften, eeden off palmslagen, tot geender plaatse mogen doen off sluyten off voor wethouderen doen passeren.’

[Pand]

PAND is hier, even als in de Zuidelijke Nederlanden, in gebruik voor den omgang of zijgang van het koor eener kerk, of ook wel voor den gang langs de cellen in de kloosters en diergelijke gestichten. Kiliaan zet het over door ambitus, circuitus. In dien zin noemt Constantyn Huygens de lindenlaan van het Haagsche voorhout Lindenpand:

‘Heeft u 't sweeterige bangen 

{==451==} {>>pagina-aanduiding<<}

Van den doffen somer-brand 
Nu soo dickmaal doen verlangen 
Naar den dichten Linden-pand.’ 

Zie Korenbloemen, 2. Dr. 1. D. blz. 101. Vergelijk denzelfde, Hofwyck, blz. 342. Het woord beteekent eigenlijk, gelijk in meest alle, ook nieuwere, spraken, zoo ook bij ons: id quod certo modo terminoque est circumscriptum. Hiervan werden de landerijen in panden verdeeld, en gebruikt men het ook nog in de verdeelingen van wateringen, dijkwerken, tienden enz. En in geen anderen zin moet men het ook opnemen, wanneer men het dagelijks voor eene bezitting van vaste goederen hoort gebruiken. Sommigen meenen het te zijn het Oud-Saksische pan, alle uitgestrektheid, van welken aard ook, te kennen gevende. Men vindt het ook wel band geschreven, waaruit men zoude kunnen opmaken, dat band, bend, bent, in namen van plaatsen, eigenlijk zij regio certis limitibus circumscripta, eene beteekenis, volkomen beantwoordende aan het Latijnsche terminus, het Fransche borne en het Engelsche bound, boundary. Dan dit laatste, van to bind komende, toont genoeg, dat ons woord ook van binden komt. Op het einde van namen van plaatsen vindt men het in Braband, Oosterbant of Oostervant, Westerbant, Bursibant, Suifterbant, Teisterbant en in het Friesche dorp, eenvoudig Bant genaamd; in het begin in Bentburen, Bentesloo, Bentdorp, Bentfleet, Benthem, Benthorn, Benthuizen, Benting, Bentkamp, Bentlage, Bentwisch, Bentfeld, Bendorff, Bentorf enz. Misschien behooren hiertoe ook de Tubantes en de Buccinobantes bij Ammian. Marcellinus, door sommigen, om dezelfde be-
{==452==} {>>pagina-aanduiding<<}
teekenis van tuba en buccina, voor dezelfden
met de Tubantes gehouden. Sommigen brengen het in laatst gemelden zin aangevoerde band tot ban, regtsgebied; dan het komt mij voor, dat de beteekenis van grens de ware is. Vergelijk Matth. analect. tom. 3. p. 293. en Grot. Gloss. vocum Gothic. etc. in Bunna, Bunda, Bodo.

[Panen]

PANEN noemt men hier en in de Baronie het zoogenaamde peen-gras of honds-gras, Lat, gramen caninum. Ik heb het ook wel peunen of puinen in deze omstreken hooren noemen. Dan dit alles is, naar ik meen, verbasterd van peen, zijnde dit gras alzoo genaamd om zijne lange voortkruipende wortelen. Het woord van peen herinnert mij eenen zonderlingen misslag van den Hr. Weiland op dat woord, die bij Vondel, Warande der dieren, No. 2:

‘Den onverwonnen Leeuw, der dieren opper-koningh, 
Zich veijnsde doodlijk kranck in zijn gewelfde wooningh, 
En daegden al 't gediert ten hove op groote peen 
Wie daatlijk niet verscheen tot voorstand van 't gemeen.’ 

peen voor wortelen neemt, daar het hier klaarblijkelijk een zamentreksel is van pene, straf; welke zamentrekking men zelfs bij Kiliaan aantreft.

[Panhuis]

PANHUIS. Even gelijk in andere streken van ons Vaderland en in de Zuidelijke Nederlanden, heeft men in dezen omtrek, te weten tusschen Breda en Geertruidenberg, een zoogenaamd Panhuis, hetwelk oudtijds een brouwhuis of brouwerij beteekende en

{==453==} {>>pagina-aanduiding<<}
aldus heette naar de groote ketels, in den ouden tijd pannen genaamd, waarin zout, bier en andere dranken gemaakt werden. Zie du Cange in panna, 1o. loco. Deze beteekenis van het woord pan is nog overig in zout-pan en ook in Engeland heet eene zoodanige a pann. Het Bastaard-Latijnsche panna schijnt gevormd van het Angel-Saksische panne, waarvan ook het Plat-Duitsch Panne in den hier aangevoerden zin. Niet verre van Breda heeft men eene landhoeve, de Pannenhoef genaamd; dan ik denk, dat deze eerder dien naam bekomen heeft van het pannen dak, met hetwelk het huis voorzien was, ter onderscheiding van andere, welke met stroo gedekt waren, even als voorheen de steenhuizen, in vergelijking van de houten gebouwen dier tijden, aldus genoemd werden. Zie Steenen kamer.

[Pap]

PAP noemt men, zoowel in de stad als ten platten lande, in het bijzonder de karnemelkspap.

[Papegaai]

PAPEGAAI. Zie Gaai.
Bredero zegt in zijne Klucht van de Koe: ‘Hij was een wildschut, een doelheer, hij schoot oock naar de papegaij.’
Dat gaai slechts eene afkorting van papegaai is, kan men onder anderen zien bij alle steden-beschrijvers, daar, waar zij van de Doelen gewag maken, als Bleiswyck, Beschrijv. van Delft, blz. 562, Balen, Beschrijv. van Dordrecht, blz. 664, enz. Ook in het Fransch is de beteekenis van een papieren of houten vogel, welke op een paal ten doel aan de schutters diende, nog langer overgebleven, dan die van een wezenlijken

{==454==} {>>pagina-aanduiding<<}
papegaai, in het woord papegai. Zie hetzelve bij Furetière, die denzelven echter te onregt aldus genaamd acht, als eenen vogel, waardig, om aan den Paus aangeboden te worden. De Hr. Roquefort, Lang. Rom., doet het woord van psittacus komen, de Heer Weiland van het Arabische babagha. In het Duitsch is het Papegoje, in het Oud-Fransch papegant, pappegnet, papagans, papegard, papegault, papegaulx, papejai, Langued. papo-gai, Bas-Bretonsch papecod, Ital. en hedendaagsch Grieksch papagaz, papagallo. Dat ook elders, dan hier te lande, het feest van den Papegaai, (la fête du papegai, le tirage du papegai) plaats had, zie bij L'Eschevin, Voyage à Genève et à Chamonni, p. 126 et suiv. Deze op eenen staak geplaatste vogel wordt ook koningsvogel genoemd, omdat hij, die denzelven afschiet, tot koning wordt uitgeroepen.

[Pas]

PAS. Wel te pas zijn. Dit wordt bij Kiliaan overgezet bene valere; belle habere; uti valetudine bona, firma; recte valere. In de Quicken van Roemer Visscher vindt men, 4. Schock, 34:

‘Van lichaem wel te pas, van sinnen ongesont.’ 

in de Nederd. Poëmata van Daniel Heinsius, blz. 29:

‘Want als ik aanschou haer wesen, 
Ben ik lustich ende ras, 
En als voren wel te pas.’ 

bij Constantyn Huygens, Korenb. 2. D. blz. 88: ‘Klaes klaeghde sonder end, hij was niet wel te pas.’ bij Westerbaen, Ockenburg, Gedichten, 1. D. blz. 140: ‘Hoe ist? houd goeden moed, hoe voelt gij u te pas?’ Voor nog weinige jaren zeide men, zelfs onder min of meer beschaafde lieden, zeer veel: zijt gij wel te

{==455==} {>>pagina-aanduiding<<}
pas? voor: hoe vaart gij? Thans hoort men het meest onder minder slag van menschen. Van deze spreekwijze is het overal gebruikelijke onpasselijk zijn overgebleven. In het Hoogduitsch heeft men het bijvoegelijk naamwoord unpas, hetwelk iets minder zegt, dan siech of krank. Men zegt hier daarvoor niet te pas of niet wel te pas zijn. Min te pas heeft Huygens, Korenbloemen, blz. 467:

‘Die daer niet te sien en was 
Hiet men doof of min te pas.’ 


[Pasbaan]

PASBAAN. Aldus heet een oord in de stad van Breda, mogelijk omdat oudtijds aldaar eene danszaal geweest is. Passen toch beteekende voorheen dansen, zooveel als passen maken. Bij Kiliaan is pas een terd (tred) int springen oft dansen; doch het werkwoord passen voor dansen vind ik bij hem niet, doch heb hetzelve bij eenen der Ouden aangetroffen, zonder mij denzelve te kunnen herinneren,

[Paschen]

PASCHEN. Paschen houden, zijn Paschen houden is het Fransche faire ses pâques, te weten biechten en ter communie gaan in de twee weken van Paschen. De Protestanten ontleenen hier wel eens die spreekwijze van hunne Roomsche medechristenen, om het te nachtmaal gaan op Paschen aan te duiden.

[Pasgeld]

PASGELD, voor, hetgeen men elders zegt, klein geld. Ook zet Kiliaan het over minuta pecunia.

[Passelijk]

PASSELIJK, voor passende, wel passende; niet alleen in den zedelijken, maar ook in den ligchamelijken zin; b.v. een regt passelijk kleed.


{==456==} {>>pagina-aanduiding<<}

[Pastoorkens]

PASTOORKENS, zekere soort van appelen, met eene schil van blozende kleur voorzien, en misschien om hare smakelijkheid aldus genaamd, even als paterstuk en het patersvaatje.

[Pater noster]

PATER NOSTER. Iedereen weet, wat bij de Roomschen een Pater noster is. Het is niet geheel en al buiten voorbeeld, dat men ten platten lande, vooral aan de Zuid-Nederlandsche grenzen, vragende hoe verre, b.v., men van zekere plaats af zij, of hoe lang de postwagen aldaar stil houde, ten antwoord bekomt: zoo veel of zoo veel Pater nosters, d.i., zoo veel tijds, als noodig is, om dat getal Pater nosters af te bidden. Zoo meenen sommigen, dat het woord amery, een oogenblik, den tijd aanduidt, binnen welken men een ave Mary kan afbidden; hoezeer het mij waarschijnlijker zij, dat het beteekent, zoo lang eene ademhaling duurt. Ame is zoo veel als adem, en rij dezelfde uitgang, als die in dieverij, talmerij enz. Zoo rekent men in Roomsche landen ook met een miserere, dat is, zoo veel tijds, als noodig is, om dien Psalm af te zingen. In het Holsteinsche rekenen de landlieden bij piepen of pijpen, te weten tabaks, zijnde eene pijp bij hen zoo veel tijds, als noodig is, om eene pijp uit te rooken. In eenen tegenovergestelden zin leest men in het Passionael, Winterstuck, van 1489, fol. 31, b; vier mijlen weghes lanc, voor den tijd van vier mijlen lang.

[Patertjes meel]

PATERTJES MEEL. Zoo noemt men hier eene soort van meel, beter dan het gewone, maar echter niet zoo goed, als bloem. Het wordt waarschijnlijk dus ge-
{==457==} {>>pagina-aanduiding<<}
naamd, omdat de kloosterlingen gewoon zijn zich van alles het beste te verschaffen.

[Peer]

PEER, voor Pieter, bij zamentrekking van Peter, even als elders, voornamelijk bij de Friezen in de volkstaal, Pier bij zamentrekking van Pieter. Bekend is groote Pier. De Friesche Historieschrijver en Dichter Winsemius veranderde zijnen naam Pier in den meer Poëtischen van Pierius. De vrouwelijke naam van Peer is 'Peerijne, even als die van Pier eertijds was Pierijntken. Deze naam van Peerijne is mij voorgekomen te Breda meer in gebruik te zijn, dan elders. Onder meer aanzienlijken is dezelve Perina.

[Pegelen]

PEGELEN is bij Kiliaan metiri, mensurare, mensuram designare, metiri vasis capacitatem, alsmede modice sive parce dare. In dezen laatsten zin wordt het nog hier gebruikt, doch meest in dien van langzaam opbieden, weinig te gelijk bieden. Het komt van pegel, 'twelk oudtijds eene zekere kleine maat van vloeibare zaken beteekende, en waarvan, even als van dwegel, dweil, zamengetrokken is peil, en van dit peilen, de diepte van eenig vocht meten, 'twelk nog in het Neder-Saksisch pegeln is, in welke taal het ook is lang en langzaam drinken, hoezeer het op sommige plaatsen ook beteekent in eens weg drinken. Hiervan pegeler voor drinker.
Het schijnt, dat voorheen het woord pegel van eene maat van vloeibare zaken overgebragt is tot allerhande meting van vloeistoffen; althans mij wordt berigt, dat de pegel in verscheidene Ordonnantiën en andere stukken, voornamelijk in Zeeland, is gebruikt

{==458==} {>>pagina-aanduiding<<}
voor het peil, pegelen voor peilen, pegel-paal voor peil-paal. Van pegelen komt het zamengestelde afpegelen, naauw afdingen, en uitpegelen, iemand door te koopen zonder betaling, als anderzins, langzamerhand uitzuigen. In het Suio-Gothisch is pegel zamengetrokken tot pel. Zie Ihre, op Pel.

[Peinden en peindinge]

PEINDEN en PEINDINGE is hier een regtsgeleerd woord voor pandingen, hoezeer men zegge pandeischer, pandneming, pandverweerder, pandkeeringe enz.

[Peinzen]

PEINZEN, hetwelk elders meer een ernstig, met nadruk denken, overdenken, te kennen geeft, beteekent hier, zeer gemeenzaam, eenvoudig slechts: meenen, van gedachten zijn; b.v. ik peinsde, dat het heden Woensdag was, en het is Donderdag; of, ik peins, dat het morgen goed weder zal zijn. Nu en dan hoort men ook in dien zin peizen, hetwelk echter dieper in Braband gemeenzamer is, zoowel als overpeizen, overdenken, nadenken, en gepeis, welke woorden nog bij Cats, Jerem. de Decker en andere Dichters van dien tijd gevonden worden. Het woord denken, 'twelk men elders in plaats van het hier in den opgegevenen zin gebruikelijke peinzen bezigt, had ook eertijds de beteekenis van overwegen, beraadslagen, overleggen; zie Huydecoper, op Melis Stoke, 111, blz. 379. Bij denzelfden Stoke vindt men voor peinzen meest of altijd penzen; zie onder anderen 5. B.v. 932 en 946. Hij schijnt echter reeds onderscheid tusschen peinzen en denken te maken 4. B.v. 1580:

‘Hi pensde wel, doe hi dat dochte.’ 



{==459==} {>>pagina-aanduiding<<}

[Peitsen]

PEITSEN, slaan, kloppen; een van het Hoogduitsch overgenomen woord.

[Pellegoed]

PELLEGOED. Hierdoor verstaat men te Breda tafellakens, servetten, handdwalen en handdoeken, of ook wel die soort van linnen, waarvan dezelve vervaardigd worden; zelfs is mij onderrigt, dat een tafellaken hier nog wel pel, pelle, genoemd wordt. Bij oude schrijvers is pelle eigenlijk het baarkleed, even gelijk hetzelve nog te Arnhem en misschien ook elders dwaal genaamd wordt. Naderhand is het waarschijnlijk voor alle overtrek gebruikt, en misschien wel bepaalde lijk voor dat der peluwen en eindelijk voor alle dergelijke stoffaadje.
Mogelijk heeft het woord wel eenige betrekking tot het Keltische of Bretonsche pallen, eene deken of een overtrek van een bed. Mij is wel eens in de gedachten gekomen, of van dit pelle ook ontleend zij dat van pillegift; als beteekenende dit misschien oorspronkelijk het pellegoed, hetwelk in de kraamkamer ten behoeve der jong geborenen wordt ten geschenke gegeven. Deze mijne gissing verkrijgt min of meer waarschijnlijkheid door het Suio-Gothische pell, zeker fijn lijnwaad beteekenende, onder een verhemelte van hetwelk nog heden ten dage in Zweden ten platten lande de bruidegoms geplaatst worden; zie Ihre, op Pell, No. 2, die ook No. 1 aanteekent, dat de Finnen het doek of lijnwaad in het algemeen pellawa noemen. In het Bretonsch is pallen eene deken of een overtrek van een bed.

[Pellen]

PELLEN, voor schellen, van de schel ontdoen. Ook el-
{==460==} {>>pagina-aanduiding<<}
ders zegt men het van erwten en boonen, doch hier meer algemeen van andere dingen, omtrent welke het op andere plaatsen wonderlijk zoude klinken; zelfs heb ik het van het ligten der schellen van de oogen hooren bezigen. Pellen is bij Kiliaan decorticare; en pelle in het algemeen een omkleedsel.

[Penneschrijver]

PENNESCHRIJVER noemen de boeren een vogeltje, welks eijeren gemarmerd of als met eene pen beschreven zijn.

[Perdmoeijers]

PERDMOEIJERS, bij verbastering voor paardmoeijers, zijn bij de landlieden omstreeks Breda eene soort van torren. Zij noemen dezelve alzoo naar het plagen, 'twelk deze dieren den paarden doen.

[Philippus hout]

PHILIPPUS HOUT. Aldus noemen hier de kinderen den bast van willigen hout of griend, waarvan zij, op de helft der maand April, wanneer dit hout nog teeder is, pijpjes maken, om op te fluiten. Hetzelfde is ook op andere plaatsen van lindenhout en ander zacht hout in gebruik. Ik wenschte wel, dat ik, op het voetspoor van den Hr. Halbertsma, in de Proeve van het woordenboekje van Overijsselsch taaleigen, te vinden in den Overijsselschen Almanak van 1836, op het woord war, weer, eene oudheid- of geschiedkundige opheldering der naamsreden van Philippus-hout konde geven. Mogelijk dagteekent dezelve reeds van den tijd van Philips II, wiens handlangers van den bast dier boomen stroppen maakten om de ketters aan te hangen. Bekend is het toch, dat in de oude taal bast ook een strop beteekende. Zie onder an-
{==461==} {>>pagina-aanduiding<<}
deren het Passionael, Winterstuck, van 1489, fol. 163, b. Het komt in Hooft's Nederl. Hist. nog meermalen in dien zin voor.

[Philippus Quartus]

PHILIPPUS QUARTUS. Zoo noemt hier het volk het gereede geld, of ook wel het geld en goed, het vermogen van iemand. Hij heeft geen Philippus Quartus het ontbreekt hem aan geld, aan vermogen. De spreekwijze is afkomstig van de Spaansche tijden, toen alhier het geld in zwang was met de beeldtenis van Philippus IV, welke men zeer veel nog op de Spaansche dukatons ziet. De reeds voor dien tijd in omloop zijnde Philippus gulden was zeven stooters Brabandsch, d.i., de stooter gerekend tegen tien oorten, 17½ stuivers Brabandsch.

[Pieperken]

PIEPERKEN, ook wel piepieperken, naar het geluid piepie, 'twelk het maakt, door de landlieden geheeten, is een klein vogeltje van eene blaauwachtige kleur, weswege het ook wel blaauwkopje genaamd wordt. Hetzelve moet zeer vruchtbaar zijn, als doorgaans vijftien of zestien eitjes leggende.

[Pikkel]

PIKKEL zegt men hier onder de landlieden meest bij verbastering voor picke, gelijk Kiliaan heeft, zijnde eene soort van sikkel of korte zeissen, dienende, om het koorn af te maaijen. Van dit pikkel hebben de landlieden gemaakt het werkwoord pikkelen.

[Pikken]

PIKKEN. Het koorn pikken voor het koorn maaijen, om dat zulks meest in deze streken met de pik geschiedt. Zie Pikkel.


{==462==} {>>pagina-aanduiding<<}

[Pint]

PINT. Op een pintje, of om een pintje, of om zijn pintje gaan beteekent hier den avond in de kroeg of herberg doorbrengen.

[Plaag]

PLAAG heb ik hier wel eens in de beteekenis van ziekte hooren gebruiken, voornamelijk van eene aanstekende ziekte, vallende ziekte, of dergelijke kwalen, b.v. het gaat al langer hoe erger met de plaag van mijne vrouw. Bekend is het dat in het oud Nederlandsch de plaghe de ziekte bij uitnemendheid, d.i. de pest, beteekende, in welken zin plaegh nog voorkomt bij Const. Huygens, Korenb. 2. D. blz. 219. Hetzelfde had ook in het Duitsch plaats. Zoo vindt men het in de vertaling van Luther, 1. Chron. 22, bij ons 21, waar de Staten-Bijbel pestilentie heeft. In sommige hedendaagsche talen wordt de pest niet zeldzaam de ziekte genaamd; in het Wallisch beteekent ball en mall ook de pest, als het kwaad bij uitnemendheid. Zoo is ook bale in het oud-Engelsch dolor, en Faeller bij de Duitschers pestis, calamitas.

[Plaatstoof]

PLAATSTOOF noemt men hier zeer eigenaardig eene stoof met eene koperen of ijzeren plaat aan beide zijden, elders gemeenlijk koperen of ijzeren stoof, ook wel kantoor-stoof, genaamd.

[Plagen]

PLAGEN wordt hier onder den min beschaafden stand somtijds ongelijkvloeijend gemaakt. Hij ploeg hem schrikkelijk, voor hij plaagde.

[Plaggen]

PLAGGEN. Zie vlaggen.


{==463==} {>>pagina-aanduiding<<}

[Plaisant]

PLAISANT. Plaisant en plaisantig is bij de landlieden om Breda verstaanbaarder, dan vermakelijk; zij gebruiken deze woorden zoo wel als plaisantigheid veelal van een vrolijk oord of eene aangename ligging.

[Plak]

PLAK, voor plek, vlek.

[Plamooten]

PLAMOOTEN is, schoon bij L. Meyer, in zijn Woordenschat, onder de verouderde woorden geplaatst, hier in vol gebruik. Men zal b.v. zeggen: hoe plamoot gij uw boterham zoo? voor: hoe smeert gij uw boterham zoo slordig en ongelijk? Bij Meyer is het in het algemeen onordelijk behandelen, onder een roffelen, ruwelijk onder een mengen. Bij Kiliaan is het palmmooten, van palm, handpalm, hand.

[Plansier]

PLANSIER. Men noemt te Breda plansierlijst en plansiergoot die breede lijsten en goten, welke aan de voorzijde der huizen tusschen het dak en den gevel gevonden worden. Plansier is eigenlijk planchier, het Vlaamsche en Brabandsche bastaardwoord van het Fransche plancher. In het oud Fransch was plancher en planchier onder anderen ook chambre haute, grenier; zie Roquefort, Lang. Rom. Elders heeft men, in een anderen zin, het woord plankier, 'twelk van plank komt, daar planchier van planche gevormd is; hoezeer in het oud Fransch planckier en plancquier hetzelfde als plancher zij. Zoo zegt men in het Neder-Saksisch ook Planse van eene plaat zilver of ander metaal, waarvan iets gemaakt wordt.

[Planteit]

PLANTEIT wordt als bijvoegelijk naamwoord bij Kiliaan

{==464==} {>>pagina-aanduiding<<}
overgezet door uber, abundans, largus, en als zelfstandig naamwoord door ubertas, abundantia, ferocitas, copia. Het zelfst. naamw. is het Fransche pleinté, het Eng. plenty. De Vlaamsche tongval heeft de e in a veranderd. Ik heb het in deze streken slechts eenmaal gebruikt gezien, en zulks in den zin van het bijwoord abunde. In dezelfde beteekenis misschien gebruikt het Phil. Numan, Strijt des Gemoets, 1. D. blz. 10, recto:

‘Andere van hun quamen ter offrande, 
Met kostelijcke fruyten die daer wiessen planteyt.’ 

In hetzelfde Deel zegt hij, blz. 20, recto:

‘Mijn soeticheit waerinne ick hebbe gesmaect 
De vruchten planteyt van alle gratien.’ 

En 2. D. blz. 29, recto:

‘Een ruste sal hij u gheven niet om stooren 
Ende u ziele vervullen met licht planteyt.’ 


[Platen]

PLATEN wordt hier ook niet zelden, even als in Zeeland, van de schollen gebruikt, doch voornamelijk van die der kleinere en middelsoort. In het oud Nederlandsch heetten de schollen pladijzen. In de Zuidelijke Nederlanden zegt men nog alzoo, of in het Plat-Brabandsch plôddeisen. In het Hoogduitsch worden dezelve plateisen genaamd. Bij Ausonius is deze visch platessa, in Bastaard-Latijn platesia.

[Platte boonen]

PLATTE BOONEN noemt men hier de Roomsche of groote boonen, hoezeer die naam eerder toepasselijk zij op de zoogenaamde snijboonen.

[Platijnen, of platengen]

PLATIJNEN, of PLATENGEN, gelijk dezelve wel eens

{==465==} {>>pagina-aanduiding<<}
verkeerdelijk genaamd worden, zijn houten voetzolen met hooge hakken en bruin hard leder over de teenen. Bij Plantin zijn dezelve des galloches, semelles de bois et de cuir. Zij werden voorheen hier, even als hier en daar elders, veel door de dienstmaagden en werksters bij het schrobben gebruikt, doch zijn thans door de holblokken of zoogenaamde klompen vervangen. De platijnen worden, als niet hol zijnde, in Zeeland eenvoudig bloken, d.i. blokken, genaamd.

[Plavuizen]

PLAVUIZEN, voor plaveisteenen, vloersteenen.

[Plegen]

PLEGEN. Plog, plogt, plogten zegt men hier tamelijk algemeen, ook onder lieden van de beschaafde wereld, voor plag, plagt, plagten, den verledenen tijd van plegen, gewoon zijn. Dat het geene verbasterde, maar verouderde, buiging is, blijkt uit den weleer gebruikelijken volmaakten tijd geplogen, welken men bij vele oude schrijvers vindt en nog in de Zuidelijke Nederlanden gebruikt. Plogt vindt men bij Phil. Numan, Strijt des Gemoets, 2. D. blz. 27, a:

‘Ick konst qualijck voort om mijn chrachten flauwe, 
Ende om dat svleesch gemack in mij noch wrocht, 
Maer Gratie vertrooste gelijck zij plocht, 
En Redene met, door wijsen verhale!’ 

Zie ook ten Kate, 1. D. blz. 564, en 2. D. blz. 312.

[Plein]

PLEIN wordt hier genaamd de opene plaats van een huis. Dagelijks ziet men te Breda te huur of te koop een huis, hof, plein en erve. Onder het laatste woord begrijpt men hier al het getimmerte en verder ontil-
{==466==} {>>pagina-aanduiding<<}
bare, bij een huis behoorende. Min naauwkeurig zegt men op vele plaatsen een erf, in tegenoverstelling van een gebouw; b.v. het is een klein huis, maar nog al een groot erf; of, men heeft een erf van dat gebouw gemaakt. Men zoude eigenlijk moeten zeggen een ledig erf.

[Plek]

PLEK, voor plaats, zoo in den eigenlijken zin, als in dien van in stede, even als het Latijnsche loco. Zoude het woord ook vermaagschapt zijn met plagge, hetzelfde als het Plat-Duitsche Flagge, eene ruimte, met plaga, met plaats, met plaggen steken, de aarde afsteken, volgens Leibnitz, Collectan. Etymol. p. 42? of zoude het 'tzelfde zijn als het Neder-Saksische Blek, eene opene plaats, waarvan de opene plaats om de kerk, met de huizen, daar rondom staande, kerkblek heet, welke naam ook wel aan een kerkdorp gegeven wordt, en waartoe misschien ook behoort de naam het Blek van een aanzienlijk buitengoed in Gelderland? Dit Blek wordt gehouden te komen van blekken, blikken, blinken. Hoe dit zij, mij komt niet onwaarschijnlijk voor, dat van blek het woord vlek afkomstig is. Bij Kiliaan is blecke hetzelfde als vlecke, een vlek of dorp, zijnde de B, P en V wisselletters. Dit plek wordt echter te Breda en omstreeks slechts door den middelstand gebruikt; dan in Zeeland bezigen 't ook, naar het schijnt, aanzienlijkeren, die hunne buitenplaatsen gewoon zijn hun buitenplek te noemen.

[Pleurije]

PLEURIJE. Alzoo noemen de landlieden hier veel het zijdewee, bij verbastering van pleuris, het Latijnsche pleuritis.


{==467==} {>>pagina-aanduiding<<}

[Pligtig]

PLIGTIG. Zeer algemeen is hier dit woord in de beteekenis van schuldig, dadig. B.v. hij is daar niet pligtig aan, d.i. hij heeft daar geen schuld of deel aan. Een ieder ziet, dat het woord in deze beteekenis komt van plegen, bedrijven, niet van plegen, gewoon zijn, of van pligt, debitum, obligatio. In het Angel-Saksisch is pleo, pleoh, noxa, culpa. Gemeener is elders het zamengestelde medepligtig.

[Plok of pluk]

PLOK of PLUK wordt hier dikwijls zeer strijdig met de oorspronkelijke beteekenis gebruikt. B.v. ik zal een goeden plok te betalen hebben.

[Pluimen]

PLUIMEN, voor ontpluimen, het gevogelte van pluimen berooven, hetwelk men in Holland doorgaans plukken noemt. Opmerkelijk is het, dat, even als pluimen, sommige werk woorden den tegenovergestelden en zelfs den ontnemenden zin hebben der naamwoorden. Zoo beteekent schellen niet van schel voorzien, maar ontdoen; noppen niet van noppen voorzien, maar van noppen berooven; villen niet van vel voorzien, maar het vel aftrekken; vliezen niet van vlies voorzien, maar hetzelve ontnemen; van gelijke natuur is vlooijen, luizen enz. Ook in het aanverwante Plat-Duitsch ontmoet men nog verscheidene andere diergelijke woorden; b.v. muddern, muttern, 'twelk is den kinderen het gezigt wasschen, eigenlijk (van Mudde, modder, vuiligheid,) reinigen. Meer gemeen is in Holland pluimen in den overdragtelijken zin, voor: iemand op eene behendige wijze tot het afgeven van geld of goed bewegen.


{==468==} {>>pagina-aanduiding<<}

[Pluimen]

PLUIMEN, voor veren, is hier in algemeen gebruik. B.v. het gevogelte blijft beter in de pluimen, dan geplukt; of, ik lag te tien ure reeds in de pluimen. Een alhier heerschend spreekwoord is: met iets in de pluimen zitten, voor: met iets in verlegenheid zitten; verkeerdelijk zeggen sommigen pruimen. Pluimen, voor vederen, gebruikt ook Vondel in den Gijsbrecht van Amstel, 5. Bedr. 4. Toon. v. 43-45:

‘De klockhen deckt vergeefs het sidderende kiecken 
Voor een' doortrapten vos met schaduw van haer wiecken; 
Hij grijpt ze beide, en stroit de pluimen in de wint.’ 

Huygens, Korenbloemen, 2. Dr. 1. D. blz. 96:

‘Wie wil nu het bedde ruimen, 
En het klamme peuluw-sweet, 
Wie wil met mij uit de pluymen?’ 

en blz. 389:

‘Op luyaert, uit de pluym, en schaemt u van den vaeck.’ 

J. van Broekhüizen, Gedichten, blz. 37:

‘Op, Roosje; laat ons 't bedde ruimen; 
De vlam van onze kaars is dood, 
Beschaamd voor 't purper morgenrood; 
De Zon beschijnt ons op de pluimen.’ 

Elizabeth Hoofman, Gedichten, blz. 18, zingt ook:

‘Indien 't ons lust de logge pluimen 
In vroegen ochtenstond te ruimen.’ 

Buiten dichtmaat wordt het in Holland zelden meer gebruikt, dan voor versierselen van hoeden.

[Plukken]

PLUKKEN. Men zegt hier niet: eene roede maken, maar plukken, voor zijn eigen billen. De spreekwijze van eene roede plukken komt ook voor bij Huygens, Korenbloemen, blz. 452:

{==469==} {>>pagina-aanduiding<<}


‘Maar hoe werd u weer te moede 
Met de nieuw-geplukte roede, 
Die den Hemel op u sleet?’ 


[Poedertoren of pulvertoren]

POEDERTOREN of PULVERTOREN zegt men hier zeer veel voor kruidtoren.

[Poel]

POEL. Te poel gaan, voor te water gaan in het gemeen-Ook noemt men de watersnippen hier veel poelsnippen. Pull in het Kelto-Cambrisch, en poul in het Armorisch is het Latijnsche fossa.

[Poeleken]

POELEKEN behoort hier onder die liefelijke woordjes (aurem juvantia verba zegt Ovidius), welke minnenden elkander geven. Men zegt het ook veel aan de kinderen, of ook wel van dezelve, het is een lief poeleken, gelijk men elders zegt: het is een lief hondje van een kind. Uit dit laatstgemeld gebruik bemerkt men klaar, dat het geen verkleinwoord van pol, polle, amasius, is, gelijk ik ergens meen gelezen te hebben. Het is eigenlijk poedelken, Plat-Duitsch Puddelken, een kind, dat eerst begint te loopen, hetwelk in het Plat-Duitsch puddeln, pudeln, heet; en, gelijk vele diergelijke woordjes, is dit van de kinderen op de vrouwen overgebragt.

[Poelen of poeliën]

POELEN of POELIËN noemen sommige buitenlieden der Baronie van Breda de hoenderen. Anderen verstaan onder dezen naam eene kleinere soort van hoenderen, niet veel grooter, dan de zoogenaamde krieltjes. Over de kleinte van eijeren klagende, hoort men de lieden dikwijls zeggen: het zijn slechts poelen-eijeren.


{==470==} {>>pagina-aanduiding<<}

[Poen]

POEN, voor zoen, of ook wel (het onderscheid tusschen beiden is bekend) voor kus. Door beiden vind ik bij L. Meyer, in zijn Woordenschat, uitgelegd het woord poes. Bij Kiliaan, vind ik poesen, basiare, osculari. Mogelijk heeft het hier in dien zin ook gebruikelijke werkwoord poenen eenige betrekking op hetzelve. Een poentje intusschen is hier algemeener dan poen; en geen wonder! De verkleinwoorden toch komen het meest in liefdezaken te pas. De Franschen hebben zich veel schade gedaan in hunne taal, door dezelve af te schaffen. In het oud-Friesch is pea een zoen, en paaijen zoenen; misschien voor pais maken; zie Junius, Etymologic., in pay en peace. Ook in het Zweedsch heet een kus puss; zie Ihre op het woord. Hetzelve komt van het oude bus, mond, 'twelk het lersch nog heeft behouden. Zie Lye, op Junius, Etym, Angl. in busse, kussen, waarvoor de Bretons ook boucher zeggen, een kus bouch noemende, de Duitschers bussen en buss.

[Pof]

POF. Iets op den pof koopen, voor iets koopen zonder het terstond te betalen. Het schijnt van poffen in de beteekenis van slaan, stooten, te komen, even als iets op de klets halen, 'twelk ik bij den Heer Weiland vind. In het Plat-Duitsch is buffen zijn woord niet houden. Wanneer in het Ditmarsche een schuldenaar zijne schuldeischers niet bevredigt, zegt men he bufft. Ook te Breda is van pof het werkwoord poffen, voor op krediet koopen.
De Heer Bilderdyk, in de Aanteekeningen op zijne verhandeling over de geslachten der naamwoorden, meent, dat op den pof zoo veel is als op den paap,

{==471==} {>>pagina-aanduiding<<}
en dat op den pof loopen de beteekenis heeft van op de kloosters reizen. Pof zoude dus van het Duitsche Pfaf. paap, moeten zijn gevormd.

[Poffen]

POFFEN, voor zwellen; gezwollen, opgeloopen zijn. Kiliaan heeft het ook als onzijdig, het in dien zin overzettende turgere, ampullari.

[Poffen of op den pof gaan]

POFFEN of OP DEN POF GAAN is eene spreekwijze, onder de krijgslieden gebruikelijk, beteekenende, zich zonder verlof, voor eenen korteren of langeren tijd, van zijnen post of uit de plaats zijner bezetting begeven. Hiervan heeft dezelve hier ook de beteekenis bekomen van zonder betalen heen te gaan of te borgen. Opmerkelijk is het, dat in het oud-Fransch épouffer ook s' enfuir beteekent, volgens le Dictionn. de la langue Romane van 1768, en, volgens het Glossaire de la langue Romane van den Hr. Roquefort, s' épouffer, s' esquiver, s' enfuir secrètement, en cachette. In het Ditmarsche en Holsteinsche is buffen zijnen schuldenaars niet voldoen, en, gelijk men hier te land zegt, zijnen boedel aan de kamer geven.

[Pogchel]

POGCHEL. Dit woord wordt hier onder het gemeen veel gebruikt voor den rug. Het is van denzelfden oorsprong, als bogchel, van Buckel, Puckel, alles wat verheven en bogchelachtig is. Hiervan heet, zegt Wachter, het verhevene in een schild (umbo) ook Buckel, en heeft naderhand het gedeelte zijnen naam ontvangen; zijnde een schild in het Frankisch buccelere, IJsl. bucklari, Fransch bouclier. Hij leidt hiervan ook af het Holl. beukelaar, hetwelk de Heer Weiland zegt

{==472==} {>>pagina-aanduiding<<}
alleen bij toeval eenige overeenkomst met bouclier te hebben. Nogtans vinde ik bij Meyer, in zijne verouderde woorden, dat bokel bij de oude Vlamingen beteekende een gespe, den bult van een schild, en boekeleer, schild, waarvoor men nu zegt beukelaar, en bij den Hr. Roquefort, in zijn Glossaire de la langue Romane, Boce, Bocle, milieu éleve du bouclier. Bij Boxhorn in zijn Lexic. ant. Brit. is bweeled en Armorisch bouclezer overgezet clypeus. Bij denzelfde vind ik bweel overgezet pustula, omdat dezelve verheven is. Van hetzelfde buckel komt ook het Fransche boucle, mede, naar het schijnt, volgens het gevoelen van Wachter, bij wien Buckel ook eene fibula is, quia, zegt hij, gibbosa. Bij du Cange kan men zien, dat het Fransche boucle, even gelijk het Latijnsche buccula, niet alleen oudtijds het verhevene van het schild, maar ook het schild zelf beteekend heeft. In de Nieuwe Bijdragen, 1. D. blz. 376, wordt buckel, bukkelere, boucle en bouclier afgeleid van begen, beugen, ons buigen, en dit van het oude wehen, wegen.

[Polster]

POLSTER, Hoofdkussen. Bij Kiliaan is het bolster en bulster. Zie over dit woord ten Kate, 2. Pr. pag. mihi 595, de Bijdragen, 2. D. pag. 296, b, en den Heer Weiland, in bolster.

[Pondboek]

PONDBOEK noemt men hier hetgeen men elders heet het Quohier der verpondingen, de hoeveelheid bevattende, op welke de vaste panden in die belasting zijn aangeslagen. Over den oorsprong van de woorden pondgeld en verponding is reeds zoo veel geschreven, dat het eene onnutte moeite zoude zijn, iets daarvan hier af te schrijven.


{==473==} {>>pagina-aanduiding<<}

[Ponter]

PONTER. De bindboom, met welken een voeder hooi, gras, stroo of graan wordt vastgemaakt. Ik meen, dat het woord ook elders in de Nederlanden gebruikelijk is.

[Poortersse]

POORTERSSE leest men in de Keuren en Costumen meestentijds voor poorteresse. Even eens zegt men hier meestersse, kostersse, koopersse (welke zie). Poortersse, poirtersse, poirtarsse komt ook veel in andere oude Handvesten voor. B.v. poortersse in den brief of het Privilegie van den Hr. Hendrik van Boutershem, gegeven aan de stad Bergen-op-Zoom, 9 Mei 1398, aangehaald in mijne Oud-Friesche Spreekwoorden, blz. 160. Het is het vrouwelijke van poorter. Zie de Somme Ruijraal van Jan Bottelgier, blz. 220, verso, alwaar capittel 328 ten rubrieke heeft: van der vrijhede van de poorters eñ poorterssen van der steden. Deze woorden komen van het oude poort, stad. Poortier voor burger komt voor in het Passionael, Winterstuck, van 1489, fol. 165, a.

[Poot]

POOT. Op zijn poot spelen noemt men, meen ik, hier, wat men elders noemt zich op zijne achterste pooten zetten, d.i. zich wakker verweren, zich niet uit het veld laten slaan; eene spreekwijze van de viervoetige dieren afgeleid. Ik heb het echter wel eens hooren noemen op zijne vingers spelen.

[Popelsije]

POPELSIJE, van apoplexia. Kiliaan heeft het woord. Men hoort het hier veel, doch meest in eenen figuurlijken en boertenden zin: Het is om de popelsije op zijn lijf te krijgen.


{==474==} {>>pagina-aanduiding<<}

[Porren]

PORREN. De gewone beteekenis van aanzetten, aandrijven, welke dit woord heeft, is bekend; dan in eene min gewone bezigen het de landlieden rondom Breda, als onzijdig werkwoord voor zich bewegen, vliegen, zeggende b.v. wat porren er van avond eene menigte mulders; - laat den vogel niet wegporren. Dat dit gebruik van het woord slechts verouderd is, blijkt uit een paar voorbeelden, door van Hasselt op Kiliaan aangehaald; het eerste te vinden bij Matthaeus, in zijne Analecta, Tom. 2, p. 297, alwaar bij testament geboden wordt de goederen niet te porren of te doen porren, voordat de legaten uitbetaald zijn. In het tweede komt voor het porren van eene oude quaestie; thans zoude men zeggen het moveren van eene oude quaestie.

[Pors]

PORS, voor pers. Dat dit geen verbasterd maar verouderd woord is, blijkt uit de verouderde woorden van Meyer, onder welke ik vinde porsse, persing. In het Privilegie van Heer Hendrik van Boutershem, Heer van Bergen-op-Zoom, gegeven aan de stad van Bergen-op-Zoom, 9 Mei 1398, leest men, art. 9: ‘Voert en sal men gheenen poorter of poortersse uut onser poert voorsegt voeren, noch porssen noch pinen in gheenre maniere.’ Men gebruikte oudtijds het woord bij letteromzetting, even als pressen voor persen. Zoo vindt men in den Teuthonista, blz. 168 der laatste uitgave: ‘geronnen melck of parsmelck of proiskese.’

[Postknecht]

POSTKNECHT noemt men te Breda de brievenbestellers.

[Postlooper]

POSTLOOPER worden genoemd de boden, die van de

{==475==} {>>pagina-aanduiding<<}
dorpen en nabij gelegene steedjes, in welke geen postkantoor gevonden wordt, te voet in de stad komen, om de brieven, van daar naar andere plaatsen geschreven, hier op het postkantoor te brengen, en die, welke naar die plaatsen gerigt zijn, af te halen. Men begrijpt ligtelijk, dat zij ook de Bredasche brieven van en naar die plaatsen bestellen en andere boodschappen doen. Men noemt dezelve ook wel boden. Ook werd een geregtsbode oudtijds een looper genaamd; zie onder anderen een voorbeeld bij van der Eyk, Handv. van Zuid-Holland, p.m. 108.

[Potkan]

POTKAN, voor een langwerpigen pot, voorheen ook zekere maat. Men heeft te Breda het Potkanstraatje, waarschijnlijk, omdat in hetzelve de potkan uitgehangen heeft.

[Precies]

PRECIES wordt hier op eene opmerkelijke wijze gebruikt in sommige spreekwijzen der dagelijksche verkeering, in plaats van het elders gebezigd wordende juist. b.v. ‘zij is precies niet mooi, maar bevallig;’ voor hetgene, wat men elders zoude zeggen: ‘zij is juist niet mooi.’

[Predikant]

PREDIKANT. Ik gewaag hier alleen van dezen titel der Hervormde Geestelijkheid, om deze bijzonderheid, dat hier dezelve hun door de Roomschen genoegzaam alleen gegeven wordt in de gemeene zamenleving. Wanneer men het woord Domine hoort, kan men vrij zeker staat maken, dat het uit den mond van eenen Protestant komt, en wanneer men Mijn Heer de Predikant hoort, dat het een Roomschgezinde is, die het

{==476==} {>>pagina-aanduiding<<}
zegt. Misschien geven de Roomschen te meer dien titel aan de Protestantsche Geestelijken, omdat zij den Protestanten nageven, dat derzelver Godsdienst bijna geheel in het prediken gelegen is.

[Priem of breipriem]

PRIEM of BREIPRIEM zegt men hier voor breinaald.

[Prik]

PRIK, voor preek, door de hier zeer gebruikelijke uitspraak der ee als eene i.

[Prikt]

PRIKT, voor preekt. Wie prikt er van avond? voor predikt. Het is, door de hier nog veel gewone verandering der e in i, het oude prekt, hetwelk men onder anderen vindt in de Refereijnen van Anna Byns:

‘Prect ijemandt de waerheijt, men seijt dat gheloghen is.’ 

alsmede 1. B. Refer. 14.

‘Al precte Augustinus en Bernardus noch 
Veel menscen en soudender niet na hooren.’ 

Bij Kiliaan vindt men Prekheeren voor Preekheeren.

[Proeven]

PROEVEN. Dit werkwoord heb ik hier, ook door Regtsgeleerden, hooren gebruiken in de beteekenis van bewijzen, welke het insgelijks veel bij onze oude schrijvers heeft. Het is het Lat. probare, het Fransche prouver.

[Professie]

PROFESSIE. Professie doen, in de beteekenis, die bij Kiliaan voorkomt onder de Bastaard-woorden, van verba se devoventis effari; in manum convenire antistis; sacramentum sacrae sodalitatis inire. Zoo wordt alhier b.v. eene Begijn gezegd hare professie te doen of geprofessied te worden, wanneer zij hare gelofte doet.


{==477==} {>>pagina-aanduiding<<}

[Proficiat]

PROFICIAT. Dit woord is bij echte Bredanaars de algemeene gelukwensch, zoo als bij een huwelijk, eenen doop, een bekomen ambt, een gekocht huis, het doen der eerste communie door een kind enz. In Zuid-Nederland wenschen u de baardscheerders, na gedaan werk, proficiat.

[Prove]

PROVE. Heilige Geest-proven zijn, in de oude Costumen van Breda, bedeelingen aan arme lieden uit de H. Geestgoederen uitgereikt. Bij Kiliaan is prove in dien zin panis qui eleemosynae loco egenis distribuitur. Het is bij denzelve ook provene, waarvan nog provenier, proveniershuis enz. Te Utrecht worden de prebenden uit de kapittelgoederen nog proeven genaamd. Mij is wel eens in de gedachten gekomen, of dit prove de oudtijds zeer gemeene beteekenis van probatio gehad hebbe, en voor een uitgereikt teeken of loodje genomen geweest zij, op 'twelk men uitdeeling van brood en andere eetwaren konde bekomen, en dus dezelfde strekking gehad hebbe, als de tessera der Romeinen bij de congiaria, welk tessera vervolgens overdragtelijk voor ieder ander teeken gehouden is. Over de H. Geest-armen en goederen zie mijne Naamsuitgangen, blz. 45, op geest, waarbij men voege, dat de bijnaam van heilige bij geestgoederen zijnen oorsprong daaruit heeft, dat de geest-, of gast-goederen doorgaans tot Godsdienstige einden afgezonderd waren.

[Provoost]

PROVOOST, bij verbastering voor prevoost, van het Fransche prevôt, prevost, en dit van het Lat. praepositus.
Zeer oneigenlijk wordt de gevangenis der krijgsknechten hier en elders de provoost genaamd; naauw-
{==478==} {>>pagina-aanduiding<<}
keuriger zeggen de krijgswetten: ‘iemand logeren bij den geweldigen provoost.’

[Prueven]

PRUEVEN, voor proeven. Het is geheel Brabandsch.

[Puinen]

PUINEN noemt men op sommige plaatsen van het land van Breda het onkruid, elders ook wel panen genaamd, 'twelk echter ook hier en daar in deze streek gehoord wordt. Bij gebrek van beter voeder gebruiken de huislieden de wortels van dezelve, om in den koeketel voor het vee te koken. Zulks heeft het dubbeld nut, dat, door dezelve te lezen, het land er van gezuiverd wordt.

[Pijl]

PIJL wordt bier nog zeer algemeen gebruikt in de beteekenis van calamus, arundo, schijnende de oorspronkelijke te zijn, en om de gelijkvormigheid naderhand ook die van telum, sagitta, te hebben aangenomen. Zoo zegt men hier graspijltjes, een haarpijl, een pijltje hooi, een pijltje stroo en diergelijke. Op gelijke wijze noemt men in het Neder-Saksisch de jonge spruiten van het riet reet-pile, d.i. riet-pijlen, en worden in die taal ook pilen of pijlen genaamd de even uitspruitende vederschachten der vogels, waarvan men in het Bremisch Nieder-Sächsisch Wörterbuch meent, dat in het Ditmarsche de jonge ganzen en eenden pielken genaamd worden, iets, dat echter ook bij ons, die niet pilen maar pijlen zeggen, plaats heeft. Zie wijders op Spier. Het hier behandelde pijl heeft nog Westerbaens Ockenburg, in het begin:
------------

‘En vaers' en koeijen treen ten knien toe door het gras, 
Daer eertijds voor het vee geen groene pijl en was.’ 



{==479==} {>>pagina-aanduiding<<}

[Pijpen]

PIJPEN, voor buizen, schoon laatstgenoemd woord ook veel gebruikt wordt. Onder anderen staat mij niet voor het woord pijp van afhangende buizen te hebben hooren bezigen, maar zooveel te meer van onderaardsche, gelijk hier ook alle langwerpige onderaardsche gangen pijpen genaamd worden, b.v. de pijpen van vossen en konijnen. Ik vind reeds in het Lexie. van Boxhorn: Pib, fistula, tibia, aula, canalis, tubus; waaruit tevens schijnt te blijken, dat pijp geen klanknabootsend woord is, noch ook met Ménage behoeft afgeleid te worden van het Hoogd. Pfeiffe. In allen gevalle zoude ik denken, dat het dan nog eerder van het Plat-Duitsche Pipe meer onmiddellijk afkwame, waarvan ook het oud-Friesche pipe. Pijpen worden hier ook genaamd de takken, welke zekere wonden of ongemakken in het menschelijke ligchaam vormen. Zie wijders mijne Oud-Friesche Spreekwoorden, blz. 86 en volgg.

R.

[Raam]

RAAM. Onlangs vond ik eene verkooping aangekondigd van eenen akker, genaamd het Raampje, gelegen in de Ramen, onder Heusdenhout. Hier kan niet gedacht worden op de beteekenis, welke het Gedempte Raampje in 's Gravenhage heeft, zijnde die van het gedempte Raamstraatje, naar de laken-ramen aldus genaamd, van welke in vele steden de Raamstraat haren naam heeft, ook te Amsterdam het Raampad, de Raamsteeg,

{==480==} {>>pagina-aanduiding<<}
de Raampoort en de Raamgracht. Kiliaan heeft deze beteekenis van raam, doch ook tegelijk die van compages palorum, welke hier eerder zoude kunnen te pas komen, of wel die van terminus of margo, welke Wachter onder vercheidene artikelen van Ram opgeeft.

[Rabauwen]

RABAUWEN. Graauwe rabauwen zijn hier eene soort van appelen, welke mij niet voorstaat in Holland aldus te hebben hooren noemen. Doch dat deze naam niet uitsluitend aan deze streken behoort, blijkt uit de verklarende Geslachtlijst der Naamwoorden van den Hr. Bilderdyk, op het woord Rabouw, alsmede uit het versje:

‘Het waren rabauwen, die rabauwen zochten; 
Het waren rabauwen, die rabauwen kochten, 
Het waren rabauwen, die rabauwen aten, 
Als men ze wel bezag waren 't Prokureurs en Advokaten.’ 

Rabauw is bij Kiliaan een boef, een hoerenjager, in welken zin in dit spotversje de rabauwen moeten genomen worden. Het tweede rabauwen van den eersten regel zijn de vrouwelijke rabauwen, in het bastaard-Latijn ribalda genaamd. Het tweede rabauwen van den tweeden regel zinspeelt op de appelsoort. Bekend is het Fransche ribaud, hetwelk eertijds geen verachtelijk woord, en zelfs de naam van eenen ambtenaar des Konings was. Zie Fauchet, de l'origine des dignités et magistrats de France, L. 1. Chap. 14, en verder Ménage op ribaud, alsmede Burman, Aanmerkingen op de Nederduitsche taal, blz. 59. Bij Plantin is rabaut overgezet un belistre, maraud, coquin; scurra, nebulo, pantalabus, scelestus, nequam, impudicus.


{==481==} {>>pagina-aanduiding<<}

[Radenmaker]

RADENMAKER, voor wagenmaker.

[Raggen]

RAGGEN. Dit onzijdig werkwoord ben ik onderrigt, dat in de Baronie van Breda en in het Markiezaat van Bergen-op-Zoom gebruikt wordt voor woest, wild loopen, heen en weder loopen, vooral van kinderen; en dat van hetzelve en van het scheidbare voorzetsel na zamengesteld wordt het bedrijvend werkwoord naraggen, naloopen, sterk volgen. Dan mij is geen van deze beide woorden ooit ter oore gekomen, zoo min als omraggen, onzijdig gelijkvloeijend werkwoord, van het scheidbaar voorzetsel om en raggen, in den verleden tijd ik ragde om, in den volmaakten tijd ik heb omgeragd. Het beteekent in het wilde rondloopen, zonder ophouden heen en weder loopen.

[Rammeijen]

RAMMEIJEN, onder elkander smijten, in de spreekwijze iets door elkander rammeijen. Eigenlijk zegt rammeijen met een stormram openloopen, en, dewijl door het geweld daarvan alles om verre gesmeten wordt, is hiervan deze tweede beteekenis ontstaan.

[Rapen]

RAPEN, voor het nalezen van koornaren, elders eenvoudig lezen, in Gelderland aren genaamd. Het woord rapen schijnt eigenaardig van het verzamelen van koornaren gebruikt te worden, hetzij door afmaaijing, hetzij door uitrukking, hetzij door opraping. Zie Junius, Gloss. Goth., in raupjan, en Etymologic. Angl., in reap, bij welk aldaar aangeteekende ik voege, dat het in het Friesch ripsjen en ynripsjen, en in het Plat-Duitsch ropen is.


{==482==} {>>pagina-aanduiding<<}

[Rasteel]

RASTEEL wordt, naar ik onderrigt ben, in den omtrek van het Markiezaat van Bergen-op-Zoom voor ruif gebruikt. Het is het Fransche ratelier, 'twelk waarschijnlijk eertijds rastelier geschreven werd. De Heer Weiland heeft het woord niet, maar wel Halma.

[Rat of rot]

RAT of ROT. Men noemt te Breda eene rat jagen, hetgeen men elders noemt een muisje vangen of een belletje maken, dat is, ergens aanbellen en weggaan, om de lieden te vergeefs de deur te doen openen.

[Razendig]

RAZENDIG, voor razend.

[Rede]

REDE. Geene rede (gemeenlijk bij zamentrekking ree) met iemand kunnen schieten, of beschieten. Ik meen dit spreekwoord, 'twelk beteekent iemand geene rede kunnen doen verstaan, zijn oorsprong verschuldigd te zijn aan de dubbelzinnigheid van het woord rede, 'twelk en ratio en statio navium zeggen wil. Ik maak zulks te meer daaruit op, dat men in Gelderland zegt geene ree met iemand kunnen bezeilen.

[Redét]

REDÉT. Gaarne op, de redét zijn, voor gaarne op den tril zijn. Zoude het eene verbastering zijn van rid- of rijd-uit? Dewijl het ook veel in den mond van het gemeen is, zoude ik dit eerder denken, dan dat het ontleend ware van het Fransche redoute, gevormd van het Italiaansche ridotto, 'twelk eerst een huis, waarin men sluipswijze week, om verbodene hazardspelen te spelen, beteekende, doch naderhand voor een vrolijk gezelschap is gebruikt.
Redét wordt hier ook gebezigd voor een klap of

{==483==} {>>pagina-aanduiding<<}
slag. Ik zal u een' frissche redét geven. Van deze beteekenis weet ik geenen oorsprong te gissen.

[Ree]

REE, voor reed, gereed, promtus, paratus, 'twelk ook bij Kiliaan voorkomt, alsmede in het Nieu Geusen Lietboeck, 1. D. blz. 30, recto.

‘De Bisschops staven, mijters mee, 
Vant men aldaar oock omtrent reê.’ 

Het wordt ook nog aldus gebruikt in het Plat Duitsch en is nog overig is ons alree, voor alreeds. Zie hiervoor op Gerei. In het Sticht van Utrecht hoort men ook veel ree maken voor gereed maken. Reê is eene zamentrekking van het verouderde zelfst. naamw. rede, waarvan men ook had reedschap, het tegenwoordige gereedschap.

[Ree]

REE. Dit woord wordt door de landlieden der Baronie gebruikt voor mest, zeggende men b.v. ree in het land doen, voor het land mesten. Zoude ree voor reeuw, cadaver, genomen, waarvan nog reeroof, hier figuurlijk voor alle bedorvene stoffe kunnen opgevat worden?

[Reefter]

REEFTER noemt men in sommige Godshuizen en in de Kloosters der Baronie en nabuurschap de gemeene spijszaal. Het komt van het Lat. refectorium, Fransch refectoire, even als dermter, dormter, dormiter, van dormitorium en leckter van lectorium. Door Kiliaan wordt het refter gepeld en aldus wordt het hier ook doorgaans uitgesproken; in sommige oude stukken heet het refenter en reventer. Op den Begijn-hof dezer stad bestaat nog de reefter, waaruit schijnt te blijken, dat

{==484==} {>>pagina-aanduiding<<}
de begijnen eertijds dagelijks in het gemeen gespijst hebben. Thans wordt dezelve slechts bij plegtige gelegenheden tot gezamenlijke maaltijden gebruikt, en voor het overige tot de tentoonstelling der afgestorvene begijnen, verkooping van derzelver nagelatene goederen en diergelijke.

[Reegenooten]

REEGENOOTEN noemt men hier de geburen van landerijen en huizen, dat is, hen, wier landen en gebouwen tegen de onze aanstooten. Het woord is eigenlijk reengenooten. Kiliaan zet het over vicinus, confinis sive affinis in agris, conterminus, limitaneus, finitimus, vicinus. Het komt van het verouderde reen, bij denzelfde limes, terminus, confinium, waarvan ook reenboom en reensteen. Rinan, rinen, reinen is in het oud-Duitsch eigenlijk aanraken, en daarvan aangrenzen, en rein het Latijnsche limes; zie onder anderen Walchius ad Constitut. Carolin., p. 426 et 427. Op sommige plaatsen wordt reegenooten als werkwoord gebruikt voor aanpalen, aangrenzen.

[Reek]

REEK wordt alhier ten platten lande genaamd hetgeen wat voor het bebouwen en bewerken, het bemesten en het bezaaijen van het land betaald wordt, alsmede de mest en het zaad, welke in het land steken.

[Reemel]

REEMEL is bij de huislieden om Breda een bijweg, een toepad. Indien ik gissen mogte, zoude ik denken, dat het eene verbastering ware van reemaal. Ree, of eigenlijk reen, is eene grondscheiding, waarvan op verscheidene plaatsen van ons Vaderland de Reeweg den naam heeft. Zie Reen. Maal heeft bij de ouden

{==485==} {>>pagina-aanduiding<<}
onder anderen de beteekenis van meta, terminus; zie Kiliaan. Daar men nu oudtijds de a door de e verdubbelde, en de landlieden veelal de ae, als wij thans de Grieksche μ uitspreken, heeft daarvan gemakkelijk de ee in hunnen tongval kunnen geboren worden, en eindelijk alzoo reemel ontstaan. Of zoude maal hier ook kunnen beteekenen een merkmaal, ter aanduiding van den weg, die de grens van eene hoef, een stuk lands of een ander eigendom aanduidt? Want dat maal meermalen die beteekenis heeft, blijkt uit denkmaal, gedenkmaal enz. Ontvang dit, Lezer, voor hetgeen het is;

...... Vel si quid novisti rectius istis, 
Candidus imperti, si non, his utere mecum. 


[Reen]

REEN, bij verbastering ree, is in de Baronie van Breda de scheiding tusschen twee regtsgebieden. Zoo zegt men ook, zoo hier als elders, de Reeweg in plaats van de Reenweg. Buiten of over de reen gaan is hier buiten de palen gaan, even gelijk men zegt over of buiten de schreef gaan; en in het Plat-Duitsch dat is övern schreve. Reen is bij Kiliaan een paal, eigenlijk een grenspaal, limes, terminus, confinium; reen-boom, arbor terminalis, finalis; reen-ghenoot, vicinus, confinis sive affinis in agris; conterminus, limitaneus, finitimus, vicinus; reensteen, lapis terminalis; reenen, conterminum esse et terminum constituere. In het Duitsch is rein margo agri, limes, waarvan ons reen ook reijn gespeld wordt gevonden, en reinen tangere, grenzen, aangrenzen, van het Duitsche rinan, 'twelk Scherzius, ad Otfrid., L. 2. cap. 8. v. 33, te regt beweert niet separare maar tangere, en daarvan aangrenzen te zijn; ver-
{==486==} {>>pagina-aanduiding<<}
gelijk ook Otfrid. 1, 23, 26 en 3, 9, 5. In het Zweedsch is rå en ramärke een grensteeken.

[Reep]

REEP noemt men hier niet alleen een touw, om iets over te trekken of over te halen, in welken zin het elders het meest gebruikt wordt voor het touw, waarmede eene pont overgezet wordt, maar in het algemeen een lang smal touw, inzonderheid wanneer het dient, om de klok te luiden, of om iets op te heischen. In het Plat-Duitsch noemt men op sommige plaatsen een touw, van welken aard ook, een reep, rep, 'twelk Leibnitz meent in het Eng. hennip te beteekenen, waarvan reppeln, ons vlas reepen, zoude afkomstig zijn. Bij Davies en Boxhorn, in Lex. ant. Brit., is rhâff funis, restis; rhefang funis en rheffyn chorda, chordula, funiculus. In het Angel-Saks. is een touw rdp, in het Cimbrisch reib, IJslandsch reip, Deensch reeb, Eng. rope. In het Gothisch is raip een riem, een band. Van dit reep is ook valreep en stegelreep.

[Reep]

REEP. Genoegzaam nooit, althans niet van echte Bredanaars, hoort men hier het woord hoepel, maar altijd dat van reep. Ook herinner ik mij niet hier het spelen der kinders met een reep hoepelen, maar altijd reepen te hebben hooren noemen. Kiliaan vertaalt het laatste circulo ligneo ludere. Zie verder denzelve in reep, en vooral Wachter in Reif, 'twelk hij zegt alles te beteekenen, 'twelk dient, om iets zamen te binden, hetzij hetzelve zamengesteld zij uit touw, of uit hout. Zeer eigenaardig wordt dus een hoepel een reep genaamd, als dienende, om de duigen te verbinden.


{==487==} {>>pagina-aanduiding<<}

[Reeuwsch]

REEUWSCH wordt in deze streken gebruikt van een bedorven smaak of reuk, voornamelijk van vleesch en andere eetwaar. Het komt van het zelfst. naamw. reeuw, doodschuim, bij Kiliaan ook reeuwsel, en aldaar overgezet spuma cadaverosa. De Heer Weiland zegt het in verband te staan met ree, ra, een doodkleed, en het Angels. reeuwe, een lijk. Van hier wordt het berooven van gestrande schepen raroof of reeroof, reeuwroof, genaamd, hoezeer het eigenlijk het bestelen van lijken beteekene.

[Refrein, of referein]

REFREIN, of REFEREIN, is eigenlijk een terugkeerend vers, met hetwelk eene strophe sluit. Zoodanige verssoort was bij onze ouden zeer in gebruik. De Refereinen van Anna Byns zijn ieder taal- en dichtminnaar bekend. Dit woord wordt hier nog gevonden in de Instructie van den stads klokkenist, die volgens dezelve gehouden is jaarlijks tegen Pinksteren, den tijd der gewone jaarmarkt, een anderen Psalm of nieuw Geestelijk Referein op het klokkenspel te zetten. Men is thans van deze verordening onzer vrome voorvaderen verre afgeweken.

[Regel]

REGEL zegt men hier meest voor rigchel. Daar het laatstgemelde woord eene regte lijst beteekent, zoude het mij niet bevreemden, dat hetzelve, even eens als regel, in de beteekenis van lijn of rigtsnoer, van regula kwame. Dat beide goed is, blijkt uit het Gloss. Suio-Gothic. van Ihre, dat het woord regel heeft. In het Hoogduitsch is regel, rigchel, riegel. Men gebruikt hier regel ook wel voor eene reet, doch altijd voor zoodanig eene, die zich regtstreeks uitstrekt.

{==488==} {>>pagina-aanduiding<<}
Zoo zal men nooit hooren van een regel in den muur, omdat eene reet in dezelve zelden regt op en neder doorgaat, maar wel, b.v. ik vond de raam een geheelen of met een geheelen regel open Regel wordt hier ook gebruikt voor een liniaal, in navolging van het Fransche règle.

[Regeren]

REGEREN. Voor het besturen, beheeren, administreren van eene zaak zegt men hier veel, voornamelijk onder den burgerstand, regeren. Ik heb wel eens gedacht, of het eene misvorming konde zijn van het bastaardwoord dirigeren. Administreren en regeren worden bij elkander gevoegd in de Instelling der weeskamer te Breda, door Hendrik Grave tot Nassau, als Heer van Breda, van Sondagh Decimo Januarii 1535 Ludure stijl, alwaar men in de premissen vindt: ‘en daartoe eedt gedaan om de voors. personen en heuren goeden deugdelijk en ten meesten oorbaar te regeren en te administreren.’ Voor beheering wordt in het 5. art. der Ordonnantie op gemelde weeskamer gebruikt het woord regiement.

[Reig]

REIG, voor rij, het Latijnsche linea. Het komt ook in de Staten-overzetting van den Bijbel voor.

[Regten]

REGTEN, hetwelk thans alleen beteekent regt spreken tusschen den man en deszelfs naasten, was in de oude taal ook regeren. Dan in de Baronie van Breda, en vooral ten platten lande, beteekent het ook, wat in de beschaafdere wereld genaamd wordt, met een bastaardwoord, procederen.


{==489==} {>>pagina-aanduiding<<}

[Regtevoort]

REGTEVOORT, voor tegenwoordig. Bij Hooft wordt het nog, zoo in rijm als in onrijm, gevonden. In andere schriften spelde men het rechtevoir, rechtevoirt, rechtevoert, of ook wel in twee woorden rechte voert. Het beteekende in dezelve somtijds, aanstonds, terstond. In Neder-Saksen zegt men rechtefoort en rechtefort.

[Regt zetten]

REGT ZETTEN. Iemand regt zetten hoort men hier zeer veel onder alle standen van menschen, doch alleen verachtelijkerwijze, voor iemand meer of min krachtdadig, nadrukkelijk, gevoelig tot zijn pligt brengen, iemand rede doen verstaan, iemand tot rede brengen. De Franschen zeggen in denzelfden zin arranger; ten zij men het liever gezegd achte voor te regt zetten, bij het geregt beklagen, door nadrukkelijke middelen tot iets noodzaken. Zeer dikwijls schuilt de meening bij ons in het voorgaande of volgende woord, gelijk uit veelvuldige spreekwijzen zoude aan te toonen zijn.

[Regtzinnig]

REGTZINNIG, voor opregt. Kiliaan zet het over integer, sincerus animo, aequus. Dagelijks hoort men hier in dien zin het is een regtzinnig mensch, d.i. een eerlijk, een opregt mensch; alsmede het is regtzinnig waar, het is regtzinnig de waarheid, het is de regtzinnige waarheid. In de Meijerij van 's Hertogenbosch is het in dezelfde beteekenis gebruikelijk. Bij Hooft heb ik in denzelfden zin aangetroffen in regtzinnigheid beschouwd; en in regtzinnigheid gesproken heb ik hier meer dan eens gehoord.
In de Provincie Groningen zegt men, op gelijke wijze, het is eerlijk waar enz.


{==490==} {>>pagina-aanduiding<<}

[Reis]

REIS. Hoe laat is het morgen reis? voor: hoe laat gaat morgen de reis aan?
Het is reeds vroeg reis bij mij geweest, voor: ik ben reeds vroeg op reis gegaan.
Ik heb reeds zes uren reis, voor: ik heb reeds zes uren gereisd.
Ik heb nog zes uren reis, voor: ik moet nog zes uren reizen.
De eerste dezer spreekwijzen legt Huygens een Saardamschen schipper in den mond in zijne Klucht Trijn Cornelis, 4. Bedr, 3. Uitkomst: ‘'k Sel van aevent wete wanneer 't reijs wese sel.’

[Reken]

REKEN wordt hier van het op hoopen zetten van het hooi gebruikt. Eigenlijk is het 't opharken van hetzelve. Misschien van reke, ook raecke bij Kiliaan, en nog hier en daar in Nederland eene hark, een werktuig, waarvan men zich bedient, om iets bij een te halen, in het Hoogduitsch der Rechen of die Reche; waarom ook in die taal het werkw. rechen, en bij ons, hier en daar, reken voor harken gebruikt wordt. Dewijl reken hier van het op hoopen stellen van het hooi gebezigd wordt, zoude ik hiertoe ook liever eene roek hoois brengen, dan, met anderen, tot roke, in de beteekenis van een hoop, hoezeer het eigenlijk een steenhoop, door verwisseling der ts in k, rotse, beteekene. Mogelijk hebben hiertoe ook betrekking de ronde en langwerpige ophoopingen van het zand, welke de tuinlieden tegen den winter doen in de lanen en paden der kleilanden en door hen ruggen, in plaats van roken, genaamd, hoezeer de langwerpige wel eenigzins de gedaante van ruggen

{==491==} {>>pagina-aanduiding<<}
hebben. Reke is bij Kiliaan ook collectio, en reken, reecken, raecken het vuur, datgeen wat wij bij verbastering wel eens inrekenen hooren noemen. In het Friesch zegt men nog, meen ik, raken, zoowel als in het Neder-Saksisch, en op sommige plaatsen van Gelderland, alwaar ook eene aschkolk onder den haard raak-kuil genaamd wordt.

[Rekken]

REKKEN, voor snel loopen, zegt de Hr. Wassenbergh in Friesland zeer gebruikelijk te zijn. Hetzelfde heeft ook hier en elders in ons Vaderland plaats. Het schijnt in den eersten opslag ontleend van de hard loopende dieren, gelijk de paarden en windhonden, die zich onder hetzelve op eene aanmerkelijke wijze weten uit te rekken, waarvan het ook afleidt de Hr. van Lelyveld, op Huydecopers Proeve, 2. D. blz. 130 en 131. Dan het schijnt mij toe eerder te zijn het Zweedsche reka, IJsl. reika, vagari, exspatiari; waarvan het Zweedsche racka en IJslandsche hreckia, rekia, hraga de frequentativa zijn, en cursitare beteekenen. In het A.S. is recan incedere, obambulare. In het Neder-Saksisch zegt men ook zich raken, voor zich spoeden. In Hamburg hoort men veel rak di voor spoed u.

[Ren]

REN wordt eene eenigzins aanzienlijkere plaats voor de gevangenen op der gevangenen toren genoemd, waarschijnlijk van de gelijkenis naar een loop voor hoenderen, welke ook alzoo genaamd wordt. Het werkw. is rennen, 'twelk door al de klinkers loopt. Zie mijne Oud-Friesche Spreekwoorden, blz. 133 en volgg.

[Rennen]

RENNEN, doorrennen, voor zijpelen, doorzijpelen. B.v,

{==492==} {>>pagina-aanduiding<<}
de ketel is zoo ondigt, dat het water langs alle kanten rent of doorrent. Zoo vindt men rennen voor vloeijen ook bij L. van Velthem, Spiegel Hist., 1. B. cap. 12:

‘In dese stat staet een beelde geraect 
‘Na sente Salvatore gemaect, 
‘Daer die Joden in onwerdicheden na das, 
‘Niet lane doen Christus verresen was, 
‘Met ere glavien staken in side 
‘In versmeetheid; en ten selven tide 
‘Ran daar uwt water ende bloet. 

Wachter maakt tusschen rinnen en rennen dit onderscheid, dat het eerste fluere, manare, beteekent, het tweede currere. Zie ook Franciscus Junius, in Glossar. Goth. op rinnan.

[Rentenboek]

RENTENBOEK. Van tijd tot tijd wordt te Breda een zoogenaamd Rentenboek in het openbaar ten verkoope aangeboden, een zeker getal grondrenten bevattende, door de eigenaars zoo in als buiten de stad op hunne goederen verschuldigd. Zoodanige verzameling van renten wordt doorgaans in massa duurder verkocht, dan zij op zich zelve zouden gelden, niettegenstaande onder dezelve gevonden worden, die tegen den penning 16, 20 of 25 afkoopbaar zijn.

[Rentier]

RENTIER hoort men hier onder de lagere volksklasse en andere oorspronkelijke Bredanaars meer dan rentenier, 'twelk, schoon ook goed Nederduitsch zijnde, bij Kiliaan niet gevonden wordt, maar wel rentier, een woord in Zeeland ook zeer gebruikelijk. Het woord rente wordt doorgaans afgeleid van het Bastaard-Latijnsche rendita, voor het Latijnsche reddita;

{==493==} {>>pagina-aanduiding<<}
dan ik zoude het eer van Keltischen oorsprong achten, dewijl in het Wallisch reeds van ouds rhent eene rente of een inkomen beteekende. Van het zelfst. naamwoord rentier komt het hier ook veel gebruikelijke werkwoord rentieren, op zijne renten leven.

[Ridden, rijden]

RIDDEN, RIJDEN, voor beven. Ridde was, in de oude taal, de koorts. De ouden schreven voor hetzelve ook rede. Zie onder anderen het Passionael, Winterstuck, van 1489, alwaar f. 178, b, barnende rede van eene heete koorts gezegd wordt. Ook vindt men het gespeld rijde, redde. Bij Kiliaan komt het als verouderd voor. In het Plat-Duitsch zegt men ridderen voor sidderen, waaraan misschien ridde en ook ons rilling verwant zijn. Somtijds komt ook ridde eenvoudig als eene beving voor. Zie bovengemeld Passionael, f. 131, b. Maerlant, Spiegh. Hist., 1. p. 6. b. 48. k. 38. vs., maakt rede voor koorts mannelijk:

‘Hi hadde eenen groten rede.’ 


[Ridden]

RIDDEN, redden. Ik weet niet hetzelve ergens in geschrifte gevonden te hebben. Het kan echter even goed, zoo niet beter, bestaan, door eene niet ongewone verandering der e in i, als het elders gebruikelijke ridderen. Of zouden deze woorden ook eenige betrekking hebben op het A.S. raedan en IJsl. raeda, regeren? Zie van dezelve de Taalk. Mengelingen, blz. 365 en volgg.

[Riek]

RIEK, eene hooivork of mestvork. De Heer Weiland heeft het woord, schoon ook wel op sommige andere plaatsen gebruikelijk, niet; maar wel Kiliaan, die het

{==494==} {>>pagina-aanduiding<<}
overzet furca, tridens, ter onderscheiding van eene gaffel, welke eene tweetandige vork is. Zie dit woord.

[Rigten]

RIGTEN wordt hier niet alleen gebruikt voor regt in de hoogte stellen, maar ook door de landlieden voor op hoopen zetten, tassen.

[Ringen]

RINGEN worden hier somtijds, zoowel als elders, de krakelingen genoemd; en te regt: want Ihre merkt in kringla, van dezelfde beteekenis, op, dat in hetzelve en het Duitsche Kringel, Kringlein, de k, even als in kring, slechts welluidendheidshalve voorgezet is.

[Rischland]

RISCHLAND. Onder dezen naam verstaat men hier slecht weiland. Mogelijk heet het dus van risch, rusch, rosch, zode, als ware het land, tot niets goed, dan om zoden af te steken; of mogelijk is eertijds risch hier ook hetzelfde geweest, als een ander rusch, 'twelk in het middeleeuwsch Duitsch, en nog in het Friesch en op sommige plaatsen van Noord-Holland, riet beteekent.

[Rit]

RIT, voor loop, is niet alleen in Friesland, waarvan de Hr. Wassenbergh zulks aanteekent, maar ook hier, gelijk op meer plaatsen van ons Vaderland, gebruikelijk. Onder de woorden, welke hier in een ander geslacht, dan elders, gebruikt worden, behoort ook dat van rit, hetwelk genoegzaam altijd onzijdig gemaakt wordt.

[Rit]

RIT. Meer dan ééne hofstede, stuk of streek lands in de Baronie van Breda, heet de Rit. Mogelijk is dit het

{==495==} {>>pagina-aanduiding<<}
woord rijte, 'twelk bij Kiliaan, onder andere beteekenissen voorkomt in die van locus humilis sive declivis. Hetzelve is eigenlijk eene reet, eene spleet, waarvan het de beteekenis bekomen heeft van canalis, en vervolgens die van eene lage of afhellende plaats, in welke ik het ook meen ontmoet te hebben in het een of ander boek of geschrift. In het Neder-Saksisch is rete ook een klein water, bijzonder een zoodanig, waar de vloed in het land indringt; dewijl het land daardoor, als het ware, gereten en gespleten wordt. In Friesland is ride, rië, riet, eene gracht, een waterloop.

[Ritsen]

RITSEN noemt men het teekenen der tonnen of vaten van bier- of azijnbrouwers, zeepzieders en anderen, met het merk van den trafijkant. Het is bij Kiliaan notare fundum et mensuram vasis.

[Roedrager of roeidrager]

ROEDRAGER of ROEIDRAGER, hetgeen men elders noemt roedragende bode, de groene roede, enz.

[Roef]

ROEF beteekende oudtijds een gewelf. Kiliaan vertaalt het contignatio, laquear, camera, testudo, culmen, tectum, Ang. roofe. In het oud Friesch is roof, rhoof, een dak. Hiervan wordt het schuins oploopend deksel eener doodkist de roef genaamd, en in deze beteekenis is het hier nog in gebruik, ook van een plat deksel. Dat de letter R en voornamelijk RO meest eene verhevenheid aanduidt, zie bij Huydecoper, op Stoke, 1. D. blz. 552, en omtrent het woord Junius, Gloss. Goth., p. 202. Waarschijnlijk waren eertijds onze trekschuiten opene vaartuigen, van welke het

{==496==} {>>pagina-aanduiding<<}
achterste bedekte gedeelte de roef genaamd werd, welken naam hetzelve van het overige gedeelte, schoon thans ook overdekt, nog afgezonderd, behouden heeft.

[Roek]

ROEK, rok of rook hoois is hier nog niet zoo verouderd, of het wordt wel hier en daar gebruikt. Zie van het woord den Heer Ypey, over verouderde woorden in de Staten-overzetting van den Bijbel, 2. stuk, blz. 48-50.

[Roekelijk]

ROEKELIJK heb ik hier gehoord voor het tegenovergestelde van roekeloos, bij Kero ruahlicho; zoo kwam mij b.v. voor: iets roekelijk overleggen, een huis roekelijk bewonen, voor iets rijpelijk overleggen, een huis met achtzaamheid bewonen. Het komt van het oude roek, bij Kiliaan cura, attentio, consideratio, en dit van het Duitsche Ruch, welk zie bij Wachter en Junius, ad Willer., p. 54. Ten onregte achten sommigen het afgeleid van ruek, het tegenwoordige reuk, hoezeer ik bij Kiliaan ook gespeld vinde rueckeloos; want op dat woord verwijst hij op roeckeloos; onreucksaem spelt ook Ph. Numan, Strijt des Gemoets, 2. D. blz. 24, b. Van roek was oudtijds in gebruik het werkwoord roeken, bij Kiliaan ook rochten, bij Willeramus ruochen. Bij Kiliaan is hem en roeckt (of rocht) niet wat hij seijdt overgezet non curat, non cogitat, quid dicat. Anton. de Rooy merkt in zijne Mengelstukjes, blz. 13, te regt op, dat men te Dordrecht rocht voor raakte, den onv. verl. tijd van raken, zegt. Zulks is al zeer oud: want ik herinner mij het reeds bij Jeremias de Decker, die een Dortenaar was, in dien zin, gelezen te hebben. Dan

{==497==} {>>pagina-aanduiding<<}
minder wel maakt de Rooy daaruit op, dat men oudtijds rochen, in de beteekenis van raken, gezegd heeft. Ik acht rochte een misbruik te zijn van rocht, den onv. verl. tijd van roeken. Men zeide namelijk impersonaliter veel: dat roekt mij niet, d.i. dat gaat mij niet aan, dat raakt mij niet, en in den onvolm. verl. tijd: dat rocht mij niet, en hiervan heeft men waarschijnlijk rocht voor raakte, in welke beteekenis ook, beginnen té zeggen.

[Roep]

ROEP, voor eene openbare uitroeping. Zoo worden hier ondertrouwden, die elders gezegd worden hun eerste of tweede gebod te hebben, gezegd hunnen eersten of tweeden roep te hebben. Voor het woord gebod, hier een bod beteekenende, bezigt men hier ook het woord roep, zoowel als in Zuid-Nederland, alwaar een afslager roeper genaamd wordt, hier uitroeper; zie dit woord. Bij de landlieden hoort men veel: het goed is verleden zondag geroepen, d.i. ten verkoop afgelezen.

[Roer]

ROER zegt men hier in navolging van het Hoogd. Ruhr, en wel niet alleen voor den rooden loop, maar voor allen loop en voor alle bloedstorting.

[Roes]

ROES. Bij den roes zegt men hier voor bij den koop, voetstoots, zonder in maat, getal of hoedanigheid gehouden te zijn.

[Rommelpot]

ROMMELPOT. Te Breda heeft de gewoonte nog plaats, die oudtijds ook elders in zwang was, van op Vastenavond, Drie Koningen-avond en meer feesten met

{==498==} {>>pagina-aanduiding<<}
een rommelpot rond te loopen, om eenig geld op te zamelen.

[Rond]

ROND, voor omstreeks, zelfs van den tijd; b.v. rond kermis, d.i. omstreeks kermis. Doch ik heb het niet, dan onder de landlieden gehoord. Van eene plaats gebruikt, acht ik het zooveel als rondom te beteekenen, en van eene plaats tot eene tijdsaanduiding overgebragt te zijn.

[Ronken]

RONKEN is hier meer in gebruik, dan snorken. Beiden zijn klanknabootsende woorden, zoo wel als het Fransche ronfler.

[Roode kleed]

ROODE KLEED. Even gelijk men te Amsterdam, voordat het stadhuis in een Konings-paleis was herschapen, zeide voor de roode deur komen, voor zich in ondertrouw te doen opnemen, zegt men hier thans, na de vernietiging der staatsregering, voor het roode kleed komen of staan, voor het zich doen trouwen voor de burgerlijke overheid, omdat in de zaal, waar zulks geschiedt, de tafel overdekt is met het roode kleed, 'twelk de landsvergadering, van welke zie hier boven, gewoon was te gebruiken en hetwelk versierd is met het wapen der Baronie van Breda.

[Roode roede]

ROODE ROEDE. Soldaten van de roode roede zijn te Breda de geregts-dienaars, elders ook wel Dienaars der Justitie, 's Heeren Dienaars of eenvoudig Dienaars genaamd, van welk laatste de Franschen Dindre gemaakt hebben. De roede was van ouds het zinnebeeld der regterlijke magt, en bij name van de strafoefenende

{==499==} {>>pagina-aanduiding<<}
geregtigheid. Tot op de inlijving van ons land in Frankrijk toe, plagten op verscheidene plaatsen de Baljuwen bij strafoefeningen eene roede in de hand te hebben. In oude tijden was die roede, met name in Braband, van eene roode verw, om het lijfstraffelijke aan te duiden. In 's Hertogenbosch heeten de Stads-Boden Dienaars van de groene roede, of eenvoudig groenroeden, misschien in tegenoverstelling van de roode roede. Op verscheidene plaatsen worden dezelve roedragers genaamd, of ook wel korte roeden, omdat dezelve eene korte roede droegen, in tegenoverstelling van den Drossaard of Baljuw, die de lange roede voerden. Hiervan is lange roede bij Kiliaan stator primarius, longam virgam gerens, en korte roede is bij hem apparitor publicus, breviorem virgam gerens.

[Rook]

ROOK is hier van hooi ook in gebruik. Zie omtrent dit woord den Heer Wassenbergh in deszelfs Idiotic. Frisic.

[Ropen]

ROPEN, van dit oud werkwoord voor roepen vindt men hier, vooral ten platten lande, de sporen nog in geropen. Het is in het Zweedsch ropa, in het Plat-Duitsch ropen. De ouden verwisselden zeer veel de oo en oe. Men denke slechts aan koegel en kogel, oevel en ovel, euvel, en meer anderen. Te Dordrecht en elders hoort men in de volkstaal veel roppen. Dan ook dit is zoo bespottingswaardig niet. In het Friesch is het ook roppen, in het oud-Friesch ropjen, in het Gothisch hropjan. Niet alleen ropen en roppen voor roepen, maar ook nomen en nommen voor noemen, versocken voor verzoeken enz. treft men bij onze oude Dichters aan.


{==500==} {>>pagina-aanduiding<<}

[Rosch]

ROSCH, voor zode, is in de Baronie van Breda zoo gemeen, dat men op sommige plaatsen ten platten lande het laatstgenoemde woord niet zoude verstaan. Bij Kiliaan is het resch en rusch, gelijk het in deze streken ook wel uitgesproken wordt, en aldaar vertaald cespes. Van hetzelve is gevormd het bijv. naamw. russchen; zie den Heer Weiland in rusch, 'twelk in Overijssel en Groningerland eene soort van bieze is. In het land van Breda is eene spreekwijze, dat men, bij het in beslag nemen van vaste goederen, neemt een roe, rosch of rijs, dat is: van een huis een splinter, van een stuk lands eene zode, en van een bosch een takje. Dan men hebbe dit alleen aan te merken als eene spreekwijze om drie woorden, met r beginnende, te gebruiken: want de instructie spreekt van een splinter aan huijsinghe en van rosch en rijs aan gronden van erven. Eenige overeenkomst schijnt het woord te hebben met het Duitsche Rase, 'twelk hetzelfde beteekent, en van het oude rasen, snijden, komt.

[Rosmolen]

ROSMOLEN noemt men hier een paardenmolen, van het min of meer verouderde en slechts in den dichtstijl overige ros, bij omzetting het oude ors, 'twelk ook eertijds bij ons, zoowel als hors en horsse, in gebruik was, gelijk nog het Eng. horse en het Fr. rosse, 'twelk echter alleen in een kwaden zin gebruikt wordt voor een slecht paard, waarschijnlijk, zegt de Dictionaire Etymologique, door dat de eerste, die dit woord gebruikte, van eenen Duitscher, bij den koop van een paard, 'twelk hij denzelve ross hoorde noemen, is bedrogen geweest. Dan men behoeft dit van zoo verre niet te halen, dewijl de Franschen vele woorden der

{==501==} {>>pagina-aanduiding<<}
Duitschers, die de Latijnen communes noemen, niet dan ten kwade gebruiken, gelijk uit landes en land, bouquin van Buch of Büchlein en andere woorden blijkt. Zelfs hadden wij het woord horssers voor ruiters; zie Wagenaar, Amsterdam, 11. stuk, blz. 140 in 8vo. Voor rosmolen heb ik, naar ik meen, in stukken, deze streken betreffende, ook het woord horsemolen gevonden.

[Rouw]

ROUW. In den rouw verzoeken, voor: ter begrafenisse noodigen.

[Rouwagie]

ROUWAGIE hoort men hier meer, dan elders voor ruigt, of voor eene verzameling van ruwen afval en dergelijken. Men vindt het woord ook bij Kiliaan. Men zegt hier ook veel ruwenis.

[Rouwjaren]

ROUWJAREN noemt men hier, in zake van huring en verhuring, de jaren, welke men elders met eene bastaard-uitdrukking optie-jaren noemt. Dan omtrent dezelve heeft hier deze bijzonderheid plaats, dat, daar zij elders ten voordeele van den huurder alleen zijn, de verhuurder hier zoowel de keuze heeft dezelve al of niet te vergunnen, als de huurder, om dezelve in te treden, ten zij men het anders bedongen hebbe. Wat verder het woord rouw betreft, hetzelve, dunkt mij, in deze zamenstelling, dezelfde beteekenis te hebben, als in die van rouwkoop, en die jaren aan te duiden, welke men niet behoeft aan te nemen, indien men berouw van het beding heeft. Ook in het Plat-Duitsch heeft men de spreekwijze in Berow und Berade nehmen.


{==502==} {>>pagina-aanduiding<<}

[Rozemarijn-straatje]

ROZEMARIJN-STRAATJE wordt te Breda een der vuilste en morsigste achterstraatjes genaamd. Daar men in andere steden veeltijds dergelijke straten een onbeschaafden naam geeft, heeft men hier denzelven, door eene fijne scherts, van een welriekend kruid, bij tegenoverstelling, ontleend.

[Rueken]

RUEKEN, voor ruiken, rieken.

[Rueren]

RUEREN, voor roeren. Men vindt het veel bij de oude Vlaamsche en Brabandsche schrijvers. Zoo ook berueren, verrueren enz.

[Ruid]

RUID, bij verkorting rui, wordt hier in het algemeen uitslag van de huid genaamd. Bij Kiliaan is het scabies; dan dit wordt hier doorgaans naar het Hoogduitsch de krets genaamd. Het komt van het Latijnsche rodere, even als het Fr. roignon.

[Ruidschen]

RUIDSCHEN wordt hier veel gebruikt voor het wrijven, schurken, of kraauwen, ter verdrijving van jeukte, om dat degenen, die de ruid hebben, gewoon zijn zulks te doen. Dewijl men hier doorgaans rui voor ruid zegt, spreekt men ruidschen ook meest als ruischen uit, hetwelk Kiliaan overzet door scabere, fricare, terere, confricare, atterere. Zie ruid.
Aan de kanten van Bergen-op-Zoom is mij onderrigt, dat het dadelijk na de geboorte afwrijven van het kalf met droog stroo ook ruisschen of, bij verbastering, russchen, russen, genaamd wordt.

[Ruigschen]

RUIGSCHEN, voor eene ruigte in de keel hebben, schor zijn.


{==503==} {>>pagina-aanduiding<<}

[Ruigte]

RUIGTE, voor heeschheid, schorheid. Somtijds voegt men daarbij in de keel. Daar ruig, bij Kiliaan ruydigh, eigenlijk pilosus is, zoude dit pleiten voor het gevoelen van hen, die heesch zoo veel meenen te zijn als haasch, dat is haarsch.

[Ruischen]

RUISCHEN. Zie ruidschen.

[Ruwenis of rouwenis]

RUWENIS of ROUWENIS, voor vuilnis. Ik heb voor hetzelve iemand uit de Meijerij van 's Hertogenbosch ruigte hooren zeggen. Dat deze woorden omtrent van dezelfde beteekenis zijn, blijkt uit van Maerlant, Spieg. Hist. 1. p. 8. b. 77. c. 3. v., alwaar ru gehaar over die leden beteekent ruige haren over de leden, en ik twijfel of niet moete gelezen worden ruge haar. Men gebruikt rouwenis hier ook voor klein, kreupel houtgewas en afval van hetzelve. In Groningerland is ruud en roed ook onkruid. Ruden is aldaar bekend in den zin van eene waterlozing te zuiveren of schoon te maken, immers volgens eenige, ik weet niet waaruit, door mij gemaakte uittreksels. Roet voor ruig vindt men bij van Velthem, Spieg. Hist. 2. b. 19. c. 36. v.: ‘op een perdekijn dat was roet,’ 'twelk le Long kwalijk schijnt over te zetten door rood, komende aldaar root, v. 26, ook voor in de beteekenis van ruig.

[Rijden]

RIJDEN hoort men door de dorpelingen der Baronie van Breda bezigen voor beven. Het is afgeleid van het oude rijde, ridde, rede, koorts.

[Rijf]

RIJF, bij Kiliaan largus, copiosus, wordt door den Heer

{==504==} {>>pagina-aanduiding<<}
Weiland als verouderd opgegeven; dan mij is berigt, dat het aan de kanten van het Markiezaat van Bergenop-Zoom nog in gebruik is in de spreekwijze rijf in of met den mond zijn, woordenrijk zijn, niet verlegen staan, om woorden te vinden, vlug ter spraak zijn. En dat het 'tzelfde woord is, blijkt daaruit, dat men, bij verbastering, wel eens hoort rijk in den mond zijn. Men giste dit mededeelende, dat van hetzelve het woord grif, zoo veel als gerijf, gerif, wel konde komen. De beteekenissen komen ten minste malkander zeer nabij.

[Rijswaard]

RIJSWAARD. Het woord griend, in Holland gebruikelijk, herinner ik mij niet hier of in den omtrek te hebben hooren bezigen, maar wel dat van rijswaard, in Gelderland en, naar ik meen, ook in Overijssel meest in gebruik. Ondertusschen geloof ik, dat het woord rijswaard meer een door kunst aangelegde, dan natuurlijke waard of verwering tegen het water beteekent. Het woord waard, wert enz. is waarschijnlijk afkomstig van het Angels. weard, custodia, tutela, munitio. In Friesland, waar deze eindklank aan vele eigennamen gegeven is, zoude de Hoofdstad Leeuwaarden zelve van eene zoodanige waterwering den naam bekomen hebben. Lieu, lioe, lyou is volk en Lyouwerdt dus populi tutela, eene bescherming des volks tegen het water.

[Rijzen-bessem]

RIJZEN-BESSEM, een bezem van rijs, in vergelijking van eenen hei-bessem, berken-bessem enz.


{==505==} {>>pagina-aanduiding<<}

S.

[Sabberen]

SABBEREN, voor zeveren. Misschien is dit hetzelfde woord, hetwelk Kiliaan door maculare overzet. Het eene denkbeeld is toch van het andere als onafscheidelijk. In het Plat-Duitsch is het sabben, sabbeln, sabbern.

[Sament]

SAMENT, voor zamen, gezamenlijk.

[Savelachtig]

SAVELACHTIG noemt men hier den grond, die wel een zandgrond is, doch niet uit het mulste zand bestaat, maar met eene soort van bastaard-klei, als ware het, gemengd is. Dat 't van het Fransche sable komt, behoeft geene aanduiding. Men vindt het woord bij Kiliaan, en aldaar overgezet sabulosus, en savel, door hem vertaald sabulum, sabulo, arena crassior; hij voegt er bij het Fransche sablon, van hetwelk de Brusselsche pleinen, le grand sablon en le petit sablon, den naam hebben. In het Vlaamsch heeten dezelve het groote en het kleine savel-plein, of bij verkorting de groote en de kleine savel. Wij hebben meer dan eens gelegenheid gehad, in den loop van dit werk, om op te merken, dat achtig, vooral in deze streken, eene soort van verkleinwoord is. Zoo zegt Constantyn Huygens, in zijn Hofwijck, blz. 354 der Korenb. 2. Druk:

‘Soo dat ons klaer klaerachtigh, 
En waer waerachtigh werdt.’ 


{==506==} {>>pagina-aanduiding<<}

Vergelijk denzelfde, 16. Boek, blz. 177. Men zoude kunnen denken, dat dit achtig zoo veel beteekende als slechts te achten; doch ook het enkele tig duidt zoodanig iets aan. Zoo onderscheidt Huydecoper, Proeve, 1. B.v. 200, witheid en wittigheid. Zie denzelfde, 8. B. vs. 142.

[Savie]

SAVIE wordt hier de salie genaamd; voor salie-melk zegt men savie-melk. Oudtijds had men ook salgie. Kiliaan heeft salie en savie beiden; en zoo wel het eene, als het andere woord kan van het Latijnsche salvia gemaakt worden. In het Plat-Duitsch heet het selve, daar het in het Hoogduitsch Salbey heet.

[Schaaf]

SCHAAF. Door schaaf loopen verstaat men, naar ik meen, in Holland daar heen loopen, zonder dat zich iemand zijner bekreune; dan hier noemt men schaaf loopen of op schaaf loopen, hetgeen aldaar is op den klap loopen. Vanwaar deze spreekwijze kome, weet ik met geene zekerheid. Mogelijk is het op de schaaffelingen of het afschaafsel, het overschot van de tafel, loopen, of op het schaffen loopen. Zoo het laatste, zoude men moeten zeggen: op schaft of op de schaft loopen.

[Schaal]

SCHAAL, voor schotel, is hier niet ongemeen. Eigenlijk is het eene vlakke drinkschaal, en vandaar, om de gelijkvormigheid, een diepe schotel. Zoodanige schotels zijn in het bijzonder nog onder den naam van schalen bekend, en de drinkschalen zijn nog niet geheel buiten gebruik. Het woord is in die laatste beteekenis zeer oud. Bij Paul. Diaconus wordt Alboinus, na het ter dood brengen van Cunimundus, gezegd hem het

{==507==} {>>pagina-aanduiding<<}
hoofd te hebben afgehouwen, et ex eo poculum fecisse, quod scala dicitur. Van deze gewoonte der oude volken, om den hoofdschedel van hunnen verslagenen vijand tot een drinknap te gebruiken, meenen sommigen, dat dezelve schalen zijn genaamd. Zie scheel.

[Schaal (koude)]

SCHAAL (KOUDE) wordt hier, gelijk op meer plaatsen van ons Vaderland, genaamd eene zekere soort van lepelkost, voornamelijk uit bier, ingemaakte vruchten, roggenbrood en suiker zamengesteld.

[Schaarbosch]

SCHAARBOSCH, een bosch, enkel van kort of kreupelhout, bij Kiliaan silva rasilis, quae prorsus succiditur atque abraditur; van scharen, scheren, radere. Dagelijks ziet men hier schaarbosschen ter verkooping aangeplakt.

[Schaarhout]

SCHAARHOUT, voor hetgeen men elders noemt hakhout, in tegenoverstelling van opgaande boomen. In Gelderland noemt men het akkermaal of akkermaalshout, hetwelk ik ook wel bij goede schrijvers gevonden heb. Ons schaarhout komt niet van scharen, in den verouderden zin van stapelen, opstapelen, ophoopen, gelijk men zoude kunnen vermoeden, maar van scharen, scheren, radere; zie schaarbosch. Het schijnt geene betrekking te hebben tot Schirholz van de Duitschers, hetwelk van hun Scharholz onderscheiden is. Ook geloof ik niet, dat het woord schaar, in Drenthe gebruikelijk, voor zeker aandeel in gemeenschappelijke bosschen, hiertoe kunne gebragt worden. Zie hetzelve in den Tegenw. Staat van Drenthe, 2, 115.


{==508==} {>>pagina-aanduiding<<}

[Schaars]

SCHAARS, voor naauwelijks, voornamelijk wanneer van maten en gewigt gesproken wordt. In dezelfde beteekenis bezigt men elders scherp. Bij Kiliaan is het aldus parce, vix.

[Schaatsen]

SCHAATSEN. Men zegt hier meer op schaatsen loopen, dan schaatsen rijden.

[Schabbe]

SCHABBE, doch meest het verkleinwoord schabbeken of schabbetje, bij Kiliaan overgezet lacerna, penula, supparus, toga levis. Van de beteekenis van een ligt, luchtig kleed is het woord overgegaan in die van een oud, slecht, versleten kleed.

[Schadeloos]

SCHADELOOS wordt hier veel gebruikt in denzelfden zin, welken de zeelieden daaraan hechten, wanneer zij b.v. zeggen, dat een schip schadeloos binnen gekomen is, hetwelk niet beteekent, hetgeen het zoude moeten beteekenen, dat hetzelve zonder schade, maar integendeel dat het met schade binnen gekomen is. Doch misschien is, volgens eene aanteekening van den Hr. van Lelyveld, op Huydecopers Proeve, 1. D. blz. 18, het regte woord schaalloos, niet schaloos, en zoude dus eigenlijk beteekenen zonder schaal, d.i. zonder huid, putamen, cortex. Vergelijk den Hr. Bilderdyk, Korte aanmerk. op Huydecopers Proeve, blz. 1.

[Schadden]

SCHADDEN worden hier genaamd de van de heide afgestokene zoden, van welke men turf maakt, elders ook wel plaggen of vlaggen genaamd, doch welk woord hier wederom eene andere soort van turf aanduidt; zie vlaggen. Bij Kiliaan is schadde overgezet cespes, gleba.


{==509==} {>>pagina-aanduiding<<}

[Schaffelen, voortschaffelen]

SCHAFFELEN, VOORTSCHAFFELEN, voor: zoo al slenterende voortschuiven, zegt men hier van hen, die in hunnen gang de voeten naauwelijks opligten, en dezelve, als waren zij eene schaaf, over den grond laten gaan. Ik meen het, zoowel als in denzelfden zin schoffelen, ook wel elders gebruikelijk te zijn. Het komt mij voor, even als ook schaverdijn, eene schaats, verwant te zijn met schaven, schuiven, waarvan het frequentativum schuifelen, en dergelijke woorden. Schuiven was men niet ongewoon voor gaan te gebruiken. Men zegt nog gaan schuiven, heenschuiven, enz.

[Schagcheren]

SCHAGCHEREN, niet eerlijk handelen, woekeren. Van het Hoogd. schachern, hetwelk in de eerste beteekenis, voor zoo verre het een verkleinwoord is van schaecken, rooven te kennen geeft, doch vervolgens overgebragt is tot de streken, in de koopmanschap gebruikelijk, en tot het woekeren. In het Holstein. Idiotik. van Schütze wordt het gezegd uit het Hebreeuwsch oorspronkelijk te zijn, en van den kleinhandel gebruikelijk, dien de Joden doorgaans voeren, en van eenen Jood tot eenen woekeraar is slechts een stap.

[Schalie]

SCHALIE, voor lei; voor een leijen dak, hoedanige men te Breda nog zeer vele heeft, een schaliën-dak. Bij Bredero, in het Moortjen, vindt men 2. Bedr.:

‘En tafels vol chijffers, en schalien vol schrift.’ 

In het Goth. is het skalgos, komende van skiula, bedekken; bij Ulphilas wordt skalga gebezigd Luc. 5. v. 19, alwaar onze Staten-overzetting tichelen heeft.

{==510==} {>>pagina-aanduiding<<}
Zie Wachter op schale. En omdat men oudtijds hier te lande de huizen meest met leijen dekte, hebben deze daarvan den naam van schaliën bekomen. Reitz, in zijnen Belga Graecissans, vergelijkt met schalie het Grieks. σχωδαλμος. Zie wijders Franc. Junius, Etymologic. Anglican., op shel, shale.

[Schaliedekker]

SCHALIEDEKKER zegt men, zoo in de stad, als den omtrek, voor leidekker. Bij Anna Byns, 1 B. 9. Refer. vindt men:

‘Timmerlien, metsers, zijn ons doctoren nu, 
Tenghieters, pipers, pinceelleckers, 
En scalideckers.’ 


[Schalmei]

SCHALMEI, eene soort van rietpijp. Men noemt aldus de flageoletjes, op welke de goudvinken geleerd worden, alsmede de tuit- of toetor ens van boombast, op welke de koewachters, meestal jongens, uit tijdverdrijf blazen.

[Schamel]

SCHAMEL hoort men veel te Breda voor schaamachtig. Kiliaan heeft het ook in die beteekenis, zoo wel als onschamel, onbeschaamd, hetwelk Phil. Numan in dien zin gebruikt, Strijt des Gemoets, fol. 24, b.
Scamel voor eerbaar leest men in het Passionael, Winterstuck, van 1489, fol. 99, b., en scamelheit voor schaamte, eerbaarheid, ibid. kol. c, en bij Ph. Numan, Strijt des Gemoets, fol. 48, b, 68, b, 69, b. In het bovengemelde Passionael vindt men schemel voor schamel gespeld, fol. 80, c.

[Schaper]

SCHAPER, voor schaapherder. Kiliaan en Meyer spellen het schaeper. Zeer bekend is in de Meijerij van 's Herto-
{==511==} {>>pagina-aanduiding<<}
genbosch en in de Zuid-Nederl. provinciën de schepersalmanak, welke den niet lezen kunnenden landman de tijden van het jaar door teekenen aanduidt. In het Plat-Duitsch zegt men ook Scheper. Zie wijder Scheper.

[Schaprade]

SCHAPRADE, of, gelijk men het gemeenlijk uitspreekt, schapraai, is niet alleen bij de boeren, maar zelfs bij niet onaanzienlijke dorpelingen in de Baronie, nog veel in gebruik voor de etenskas, zoo wel als het verkleinwoord schapraaiken. Kiliaan zet het over promptuarium, armarium, repositorium. Bij Meyer is het spinde. Men maakt het hier vrouwelijk. Bij R. Visscher, Quikken, 3. Schok, No. 1, is het onzijdig:

‘Soo haast als Joris uit den bedt is opgestaen, 
En sijn kleederen properlijck heeft aangedaen, 
Gewasschen, gekemt, en gepronckt is in als, 
Spoedt hem tot het schappra,’ enz. 

Het woord is zamengesteld uit schap en rade. Het eerste is bij Wachter overgezet armarium, en bij Verelius, in Indice Scytho-Scandico heet skap repositorium, hetwelk ik niet twijfel hetzelfde te zijn, als het Angels. scaop, het Eng. scep en shop, welk laatste wel slechts een winkel beteekent, doch eertijds eene algemeenere beteekenis schijnt gehad te hebben; zie Junius, Etymologic. Anglican., op schop, waarvan ook wij ons oude schop hebben, en schuppe in Vlaanderen nog een komenij-winkel heet, en hij, die zoodanig een winkel houdt, een schuppenier. Zie Burman, Aanmerk. blz. 149; en over ons schap Junius, Etymologic. Angl., op scep, en Ihre, Glossar. Suio-Goth. op skap. Het tweede, raad, beteekent gereedschap, waarvan nog huisraad; zoodat het eigenlijk zoude beteekenen een

{==512==} {>>pagina-aanduiding<<}
kas voor gereedschap. Zie over dit raad op gerei. In Friesland heet nog raden hetgeen wij reeden noemen, b.v. eigen geraad vlas voor eigen gereed vlas. Zie den Heer Wassenbergh, Idiot. Fris., op raden. - Zie wijders van het woord schaprade mijne oud-Friesche Spreekwoorden, blz. 199.

[Scharen]

SCHAREN wordt voor schrapen van een gierigaard gezegd, b.v. hij weet niet, dan van garen en scharen. Ik vind wel bij Kiliaan dit woord, maar vertaald door congregare, in welke beteekenis het komt van schare, grex, turma, multitudo, cohors, turba, caterva, agmen; dan, in den hier bedoelden zin, heeft hij het niet. In denzelven komt het van schare, collectio, acervus, congeries, hetwelk hij zegt verouderd te zijn, zoowel als het werkwoord scharen, hetwelk thans evenwel nog in gebruik is, niet, het is waar, van het verzamelen, maar echter van het in slagorde stellen van eene bende krijgsvolk of een leger. Van scharen in een kwaden zin is het schimpwoord schaarhans, bij Kiliaan thraso. Ik zeg in een kwaden zin: want ook voor vergâren, verzamelen, zoo als Meyer, in zijne verouderde woorden het uitlegt, gebruikt men het hier ook nog wel in een goeden zin; b.v. ik zal het zoekon bij een te scharen, voor hetgeen, wat men in de volkstaal zegt, bij een te krabbelen, uit de hoeken en kanten bij een te brengen.

[Scharen]

SCHAREN. Het vuur scharen of inscharen, voor hetgeen, wat men elders zegt, reken of inreken, hetwelk men wel eens verkeerdelijk inrekenen noemt. Het komt toch van reke, bij Kiliaan eene hark, zeer geschikt werktuig, om iets bij een te halen of te scharen.


{==513==} {>>pagina-aanduiding<<}

[Schatten]

SCHATTEN wordt hier niet alleen veel gebruikt voor achten, in de beteekenis van houden, het daarvoor houden, maar ook voor gissen, en zelfs voor eenvoudig van gedachte zijn, op dezelfde wijze als het Latijnsche existimo en het Grieksche ἥγοῦματ. Een vreemdeling moet zich verwonderen het ik schat zoo menigmaal, en dikwijls voor zijne ooren zoo zonderling aangevoerd, alhier te hooren. Zoo beteekent achten ook eigenlijk meenen; zie Junius, Glossar. Goth., in ahgan, en Mylius, Archaeologus Teuto, in ahton.

[Scheeden]

SCHEEDEN, voor scheiden, voornamelijk in den derden persoon van den tegenw. tijd der aantoon. wijs, en meest nog, wanneer het woord als een onzijdig werkw. gebruikt wordt. B.v. het scheedt net op de beek, d.i. de beek is juist de grensscheiding. Het komt bij Kiliaan zoo wel voor als scheijden. Meyer heeft het onder de verouderde woorden. Zoo ook scheeding voor scheiding.

[Scheef]

SCHEEF. Men zegt hier veel scheef antwoord geven, voor hetgeen men elders meer noemt dwarsch, d.i. onbescheiden, antwoord geven. De uitdrukking is oud, getuige de Bijbel-vertaling bij W. Vorsterman, van 1528, waar Psalm 34, letter c, gelezen wordt: ‘si hebben mij bespot met sceevē woordē.’

[Scheel]

SCHEEL, voor deksel, is hier zoo gemeen dat men laatstgenoemd woord zelden hoort, ten zij bij lieden, van elders ingekomen. Het is niet dan eene zamentrekking van schedel, afkomstig van het oud-Duitsche scheelen, in de beteekenis van bedekken, nog kenbaar in het

{==514==} {>>pagina-aanduiding<<}
Noordsche skiul, tectum, latebra, en skyla, of skiula, bedekken, hetwelk nog bij de Denen en Zweden in gebruik is, en veel eer, dan het Latijnsche scutum, mij voorkomt aan het woord schild den oorsprong gegeven te hebben. Zie v. Wicht, Ostfr. Landr. p. 705, en v. Stade, op schild. Hiervan ook hoofdschedel. Want dat dit woord van het Hoogduitsche en ons scheiden, Moeso-Goth. skaidan, Angel-Saks. scadan en sceadan, dividere, in tweeën deelen, komen zoude, dewijl, gelijk bij de jonge kinderen te zien is, de hersenpan in twee deelen gescheiden is, of van de scheiding van het hoofdhaar, zoowel als dat van hetzelve ons scheel komen zoude, 'twelk met hetgeen, wat bedekt wordt, twee deelen uitmaakt, wil er bij mij niet in; zie, ten bewijze van de eerste afleiding, slechts het aangeteekende op oogscheel. Van hetzelfde denkbeeld van bedekken komt ook het woord schel en schaal, hetwelk oudtijds ook voor schel, den bast of dop van iets gebezigd, thans genoegzaam alleen van eijeren, noten en schelpvisschen gebruikt wordt. Het Fransche écaille, ook escaille, naar de tegenwoordige schrijfwijze voor het oude escalle, komt waarschijnlijk van het Hoogd. Schale, zoowel als challer, ôter l'écaille, schellen. Ik breng hiertoe ook schalie, schelp, alsmede schaduw, het Grieksche σ[...]ιὰ, en het Eng. sky, Zweedsch skyy, wolk. De grond van alles schijnt mij toe te liggen in het oude-Noordsche
skya, bedekken, waarvan het Zweedsche skydda, schydda, het Plat-Duitsche schüdden, en ons schutten, tegere, tueri. Von Stade, Erlauter. der vornehmste Bibl. Wôrter, brengt er ook Schauer, schuur, en Schuh, schoen, toe.


{==515==} {>>pagina-aanduiding<<}

[Scheepswerf]

SCHEEPSWERF, voor Scheepstimmerwerf.

[Scheermeester]

SCHEERMEESTER heb ik, eene enkele keer, hooren gebruiken voor het meer gewone scheerder. Men zal het gebezigd hebben ter onderscheiding van meester, door hetwelk men eenen handarts of wondheeler verstaat. Voorheen waren deze twee beroepen vereenigd, en, toen nog de gilden bestonden, vermogt geen baardscheerder dit handwerk uit te oefenen, zonder in het wondheelers-gilde te zijn. Het tegengestelde, als met scheermeester, heeft in sommige oorden van Duitschland plaats, alwaar men veel het woord veldscheerder van eenen wondarts zegt, vooral op het land.

[Scheid]

SCHEID, in het onzijdig geslacht, wordt hier in plaats van scheiding veel gebruikt, voornamelijk door de landlieden, wanneer van de grensscheiding eens regtsgebieds gesproken wordt. Te gemeen is overal in ons land het zamengestelde onderscheid, dan dat men dit scheid den eenvoudigen Brabander niet vergeven zoude. Ook wordt het in denzelfden zin bij gansch niet onbeschaafde schrijvers, zoo wel als gescheid, gevonden, en is in Gelderland ook nog in gebruik.

[Scheiden]

SCHEIDEN, voor beslissen: b.v. ik kan het niet scheiden, wie gelijk hebbe.

[Scheiden]

SCHEIDEN. Niet weten, waar het scheide is hier eene spreekwijze, beteekenende niet weten, hoe het met de zaak gelegen zij. Ik denk, dat dezelve ontleend is van eene onzekere grensscheiding, waarvan men in den gemeenzamen omgang ook zoude zeggen: ik weet

{==516==} {>>pagina-aanduiding<<}
niet, waar het scheide, even gelijk men zegt hier scheidt het, of vraagt waar scheidt het?

[Schel-erwten]

SCHEL-ERWTEN zijn hier niet, gelijk men denken zoude, de pel-erwten, maar de zoogenaamde suikerpeulen. Welke soort van erwten in het Plat-Duitsch door schellarften verstaan worde, is mij onbewust.

[Schellen]

SCHELLEN. Men zegt hier de oogen schellen, in plaats van de schellen van de oogen ligten. Schellen behoort onder die werkwoorden, welke den ontnemenden zin hebben der naamwoorden, van welke zij zijn afgeleid; zoo als bladen, luizen, pluimen, villen, vliezen, vlooijen, enz.

[Schellen]

SCHELLEN, voor schelden. Men heeft hier de spreekwijze schellen en bellen, voor razen en tieren. Dat men oudtijds schellen voor schelden zeide, blijkt uit de Nieuwe Chronycke van Brabant, bij J. Mollyns, fol. 303, kol. 1: ‘hoewel dat de Duytschen van outs ēn noch hedendaechs voor tvroomste en tstrafste volck dat men vint worden geschollen.’ Men ziet hieruit te gelijk, dat schelden voorheen ook in eenen goeden zin gebruikt werd. Het werd eertijds ook als gelijkvloeijend werkwoord gebruikt. Spelen van Sinne, Antw. bij W. Silvius, 1562, blz. 306:
‘Dus niemant geschelt heeft van 't constich ontsluyten.’ Dezelfde verandering van d in l heeft in het Neder-Saksisch plaats, zie Brem. Nieder-Sächs. Wôrterbuch, S. 569, en Schütze, Holstein. Idiotic. 4er Th.S. 35. Ook in andere dergelijke woorden had oudtijds deze verwisseling plaats, b.v. in melden. Zie Huydecoper's Proeve, 1. D. blz. 419.


{==517==} {>>pagina-aanduiding<<}

[Schendmeer]

SCHENDMEER wordt hier voor een slecht paard gebruikt. Het is het Duitsche Schindmähre, hetwelk mij doet gissen, dat men hier eerder denken moet om schinnen, deglubere, als ware het een paard, goed voor den vilder, dan om schaenden, ons schenden, hetwelk van Schand, ons schande, volgens Wachter, komt.

[Schepen-schuldbrief]

SCHEPEN-SCHULDBRIEF noemt men in stad en lande van Breda, hetgeen men elders noemt een schepenkennis, welk kennis daar zoo veel is als getuigenis, gelijk nog witness in het Engelsch, in navolging van het Angel-Saksisch, een getuige is; zie den Heer van de Wall, op de Privilegiën van Dordrecht. In sommige oude Bredasche stukken wordt zoodanige schepenschuldbrief ook genaamd eene schepenen-gelofte, d.i. belofte.

[Scheper]

SCHEPER, of eigenlijk schaeper, gelijk Kiliaan het woord heeft, is, zoo in de Baronie van Breda, als voornamelijk in de Meijerij van 's Hertogenbosch, gebruikelijk voor schaapherder. Opmerkelijk is het, dat de ae van dit woord in die streken, tegen het gewoon gebruik, als eene enkele e wordt uitgesproken. Vergelijk wijders mijne Oud-Friesche Spreekww. blz. 59 en 60, alwaar men ook zal zien, dat tot voor weinige jaren in 's Hertogenbosch, zoowel als in vele Brabandsche en Vlaamsche steden, een zoogenaamde Schaepers-Almanak jaarlijks uitkwam, om den landlieden, die niet geleerd zijn, d.i. noch lezen noch schrijven kunnen, door kenbare teekenen de tijden der werkzaamheden op het land aan te duiden: want dat schaeper aldaar de algemeene beteekenis van landman,

{==518==} {>>pagina-aanduiding<<}
hetzij schaapherder, koewachter, hetzij andere boeren-arbeider, heeft, behoeft geene aanduiding. Men vindt sceperen ook alzoo gebruikt bij L. van Velthem, Spieg. Hist. 2. B. 21. c. 45. v. Van eenen hieroglyphischen stok-almanak, veel gelijkenis hebbende met dien, welken ik uit Ihre aldaar aanhaalde, en die ook den veld-arbeid op zijne tijden aanwees, zie den Konst- en Letterbode van 26 April 1822, blz. 268 en volgg.

[Scherer]

SCHERER, voor baardscheerder. Ongemeen zelden, en dan nog maar bij meer beschaafde lieden, hoort men het bastaard-woord barbier. Zonderling is het, dat ik nooit het woord heb hooren uitspreken scheerder, maar altijd scherer, daar echter, zoo ergens, hier de welluidendheid de tusschenvoeging der d scheen te vereischen.

[Schermen]

SCHERMEN. Voor iets schermen is hier, in een figuurlijken zin, zich voor iets in de bres stellen, iets beschermen. In een figuurlijken zin wordt ook gezegd tēgen iets schermen; b.v. tegen den vaak schermen; d.i. moeite doen, om wakker te blijven.

[Scherp]

SCHERP wordt hier, even als in eenige andere gewesten van ons Vaderland, somtijds gebruikt voor naauwelijks of, gelijk men in de praattaal zegt, krap. B.v. het kan scherp een pond halen, en dergelijke spreekwijzen meer. Het was reeds oudtijds zoo gebruikelijk. In het Nieuw Geuse Lietboeck, 1. D. blz. 7, vso.:

‘Duck dalva can scherp weere meer bien.’ 

Kiliaan heeft het bijvoeg. naamw. scherp in de beteekenis van perparvus, praeparvus, contractus, restrictus.


{==519==} {>>pagina-aanduiding<<}

[Scheut]

SCHEUT hoort men bij de landlieden dezer streken veel voor eene wijle tijds. Over een scheut; een scheut geleden, enz. beteekent bij hen voor eenigen tijd, eenigen tijd geleden.

[Schielijk]

SCHIELIJK hoort men hier veel in diergelijke spreekwijzen, als: wat staat dat schielijk! dat wil zeggen: wat is dat afstekende in het oog!
Men zegt hier ook veel: schielijk uit zijne oogen zien, voor helder, vlug, doordringend uit zijne oogen zien; schielijk van uitzigt zijn; een schielijk uitzigt hebben, enz. Wanneer men van een paard spreekt, wil het schichtig zeggen. Eigenlijk zoude men schierlijk, naar mijne gedachten, moeten zeggen: want, even als schielijk, in de beteekenis van snel, spoedig, van schier, voor mox genomen, komt, schijnt schielijk, in de boven aangevoerde spreekwijzen, van schier, voor lucidus, splendidus, te komen, van welk woord men zie mijne Oud-Friesche Spreekwoorden, blz. 71, en mijne Naamsuitgangen, blz. 99.

[Schier]

SCHIER. Dit woord wordt elders niet, dan voor bijna gebruikt. Hier wordt het nog wel, gelijk ook nog bij van Maerlant, Sp. Hist. 1 P. 4. B. 19. c. 15. v., in de beteekenis van schielijk, terstond, ijlings gehoord; b.v. in de spreekwijzen schier of laat, schier of morgen, welke laatste ook bij J. Cats voorkomt, en voor welke men hier ook veel zegt vroeg of morgen. Ook in het Duitsch der middeleeuwen had schier de beteekenis van schielijk, hetwelk men dus niet kwalijk schierlijk schrijft.


{==520==} {>>pagina-aanduiding<<}

[Schikkelijk]

SCHIKKELIJK, voor tamelijk. Zoo antwoordt men ook hier, als gevraagd wordt, hoe het met eene zaak gelegen zij, nog al schikkelijk, in plaats van het schikt nog al, gelijk men elders zegt.

[Schikken]

SCHIKKEN, voor achten, schatten, gissen. Hij schikt alles ligt, voor hetgeen men anders zegt hij telt alles ligt. Zoo ook: ik schik, dat het thans drie uren is. De ouden gebruikten het ook in die beteekenis. Bij Phil. Numan, Strijt des Gemoets, lees ik, 5. D. blz. 89, b:

‘Gelijck men het saet niet verloren en schiet, 
Dwelck den landtman in daerde laet corrumperen.’ 


[Schikken]

SCHIKKEN, voor zenden. Men zoude het voor een Germanismus kunnen houden, indien niet kundige taalkenners ons leerden, dat het reeds lange in dien zin bij ons is in gebruik geweest. Zie den Heer Ypey, Aanmerkingen over verouderde woorden in de Staten overzetting des Bijbels, blz. 92. Kiliaan heeft het woord ook in deze beteekenis, doch afzonderlijk en met bijvoeging van oft senden, ten teeken, dat die beteekenis met schikken, disponere, ordinare, geen gemeenschap heeft. Sommigen hebben die daarin meenen te vinden. Zie Wachter. En dezelve heeft ook niet weinig schijn, uit hoofde, dat de Franschen adresser, in orde brengen, op dezelfde wijze gebruiken, als de Duitschers schicken en de Zweden hun skick. In het Bastaard-Latijn zeide men in dezelfde beteekenis dirigere.

[Schil]

SCHIL, voor verschil. Ik heb omtrent dit woord in het

{==521==} {>>pagina-aanduiding<<}
breede gehandeld in mijne Oud-Friesche Spreekwoorden, blz, 93 en 94, en Register, blz. 108.

[Schild]

SCHILD, voor wapenschild, wapenbord. Daar de wapensof wapenschilden eertijds op de veld-blazoenen afgebeeld werden, zoude het mij niet verwonderen, dat hiertoe het woord schildwacht moeste gebragt worden, als beteekenende de wacht of den wachter, die voor dat veld-blazoen geplaatst werd, even als zulks nog voor de vaandels en de standaarden geschiedt. Dat wacht voorheen, en ook nog te Breda, de beteekenis van custodia heeft, zie op wachten. Dan Ihre schijnt schildwacht en schilderen, op schildwacht staan, af te leiden van skyldra, sclopetum in altum erigere tamquam ad ictum paratum. Het uithangbord der drukkerij van den ongelukkigen Jacob van Liesvelt was het schild van Artois.

[Schild]

SCHILD, voor uithangbord.

[Schild]

SCHILD noemt men hier een gedeelte van het dak, in twee of meer vakken verdeeld; b.v. de schilden van een dak één voor één herstellen, om niet gelijk open te liggen.

[Schillen]

SCHILLEN, voor schelen, verschillen. Zie verder op verschillig. Men vindt onder anderen bij Huygens, Korenbloemen, 19. B. 183. Sneldicht:

‘Als valsche menschen willen, 
Siet wat twee woorden schillen: 
Dirck, seid' ick, schrickt het oock het paerdt dat ghij berijdt? 
Neen, seid' hij, niet altoos, en meende, niet altijd.’ 



{==522==} {>>pagina-aanduiding<<}

[Schinden]

SCHINDEN, voor schenden. Zoo schreef men voorheen altijd.

[Schinkel]

SCHINKEL, voor schenkel.

[Schinken]

SCHINKEN, voor schenken. Het is geene verbasterde uitspraak, maar slechts eene verouderde. Zulks blijkt uit de oude Psalmberijming, Ps. 75, v. 5, alwaar sommige uitgaven schincken hebben. Vondel gebruikt het ook nog, en Dan. Heinsius, Lofs. van Bacchus, v. 493. Ook in het oud-Fransch bestaat het werkwoord chinquer. Zie Ménage, op hetzelve. Hoe gemeen hier te lande de verwisseling der e en i geweest zij, kan men leeren bij Huydecoper, Proeve, blz. 210, of 1 D. blz. 474 en 475 der uitgave van den Hr. van Lelyveld. Schincken schrijft Ph. Numan ook in de beteekenis van donare, b.v. fol. 50, b, en schinck voor schenk (geschenk) fol. 47, b, 68, b, hetwelk men ook bij Kiliaan vindt.

[Schobbert]

SCHOBBERT komt van schobben, bij Kiliaan scalpere. Daar arme lieden, uit gebrek aan verschooning, zich veelal schobben, en dezelve somtijds, uit gebrek, tot wandaden gedreven worden, is het woord schobbert, even als dat van schurk, in de tweede beteekenis voor een slecht mensch gebruikt. Van hetzelve moet wel onderscheiden worden het woord schrobber, door Wachter overgezet avarus, hetwelk komt van het Duitsche schrappen, ons schrapen, terwijl schobben komt van het Duitsche schaben, waarvan ook ons schaven.

[Schoef]

SCHOEF, aan de Zuid-Brabandsche kanten voor een slechten, boozen, listigen kerel. Het is een schoef,

{==523==} {>>pagina-aanduiding<<}
een regte schoef, een schoef van een kerel. Mogelijk is het zooveel als schoft, en moet het, even als dit woord en als schavuit, volgens ten Kate tot schuiven gebragt worden, waarvoor eenigzins pleit, dat men ook somtijds schuif zegt; het is een schuif van een kerel; of mogelijk moet het, gelijk een mijner vrienden meende, gebragt worden tot schoef, omslag, mantel met eene schuif, als duidde het iemand aan, die in zijnen mantel gehuld is, en zich als schuil houdt, om te beter anderen aan te vallen of te bedriegen.

[Schoeijen]

SCHOEIJEN. Zich schoeijen hoort men hier zeer gemeenzaam, zelfs onder lieden van den middelstand, voor de schoenen aantrekken.

[Schoeijen]

SCHOEIJEN. Zich schoeijen, voor: zich van het noodige verzorgen. - Ik kan mij niet langer schoeijen, d.i. ik kan niet langer aan den kost komen.

[Schoer]

SCHOER, voor eene zware regen-, hagel- of onweersbui. Sommigen denken het zamengetrokken van schoever, schuiver, omdat dergelijke buijen al veel uit voorbijschuivende of overdrijvende wolken voortkomen; dan mij schijnt het eerder toe zoo veel te zijn als schoor, scheur (ruptura), en dus eene soort van wolkbreuk te beteekenen, brengende zelfs Junius, in zijn Etymol. Anglic., op shower, in dezelfde beteekenis scheure en regenscheure bij, hoezeer deze afleiding gewraakt worde door Ihre, Glossar. Suio-Goth., in skur. Dan de veranderde uitspraak van scheur in schoer is misschien uit het Hoogd. Schuhr afkomstig. In het Plat-Duitsch is het schur, en, omdat in dezelfde taal Up-
{==524==} {>>pagina-aanduiding<<}
schürung, ons opschorsing, opschorting, beteekent, meent Ihre, dat het woord van eene sterke, schielijk ophoudende regen-, hagel- of onweersvlaag moet verstaan worden. Leibnitz leidt het af van schier, ons schierlijk. Hoe het zij, in het Angel-Saks. is scur' scyur, imber en in het Goth. skura; zie Wachter in Schur, die ook zegt, dat het woord eigenlijk schijnt te beteekenen eruptionem ventorum et pluviarum. Zie wijders het bovengenoemde Plat-Duitsche schur bij Richey, Idiotic. Hamburg., en in het Brem. Nieder-Sächs Wörterb., 4. Th.S. 717, alwaar het afgeleid wordt van de eerste beteekenis van het woord, welke in het Neder-Saksisch die van eene bedekking, verberging, schijnt te zijn, omdat de
lucht, bij zoodanige buijen, bedekt en overtrokken is. Hoezeer de zaak eene waarheid zij, en schauren bij Wachter de beteekenis van bedekken hebbe, waarvan het Hoogd. Schaur, luifel, afdak, en ons schuur, komt mij echter deze afleiding wat verre gezocht en gedrongen voor. Anderen doen 't zoo veel zijn, als iets, dat afschrik, huivering (Abscheu, Schauer) verwekt.
Oudtijds was schoer, in de bovenvermelde beteekenis, zeer gemeen. Thans is het hier meest gebruikelijk in het zamengestelde donderschoer, hagelschoer en regenschoer. De oude zeiden ook windschoer, hetwelk men nog wel gebruikt, doch van een gescheiden, een schoer van wind.

[Schoft]

SCHOFT, voor schavuit. Zoude het ook komen van het Hoogd. Schauffaut, nachtuil, het Fransche chouette?

[Schoft]

SCHOFT wordt hier meer gebruikt dan grendel, ook van

{==525==} {>>pagina-aanduiding<<}
eigenlijk gezegde grendels. Het onderscheid tusschen beiden is bekend. De afleiding van het woord schuiven alleen geeft genoegzaam te kennen, dat schoften eigenlijk schuifgrendels zijn. Zie ten Kate, 1. Proeve, 1. D. blz. 366, B. Ook vindt men het bij Kiliaan gespeld schof, zonder t.

[Schooijer, schooister]

SCHOOIJER, SCHOOISTER, voor landlooper, landloopster, en hiervan ook voor zoodanigen, die gewoon zijn het land af te loopen, om te bedelen. Hiervan heet men ook wel het bedelen in de steden schooijen, welk werkwoord voorheen eene zoo lage beteekenis niet had, als wordende door Kiliaan overgezet grassari, incedere cum impetu.

[Schoon]

SCHOON, voor opgeschikt, wel uitgedost. Hoe zijt gij van daag zoo schoon? is hetgeen men elders in denzelfden zin zegt: hoe zijt gij van daag zoo mooi? Zie wijders schoon maken.

[Schoon]

SCHOON. Een schoon man zegt men ten platten lande in de Baronie van Breda veel voor een braaf man.

[Schoon]

SCHOON. Geen schoon aan iets hebben, voor geen voordeel, geen koop, gelijk men wel eens zegt, aan iets hebben.
Schoonisse, in de heteekenis van voordeel, vindt men bij Mieris, Gr. Charterb., 2. D. blz. 493, 3. D. blz. 161 et 434, 4. D. blz. 174. Waarschijnlijk moet ook in dien zin opgenomen worden de uitdrukking bij Melis Stoke, 2. B.v. 1241:

‘Philips hadt scoenre in den Rike,’ 


{==526==} {>>pagina-aanduiding<<}

welke schijnt te beteekenen, dat Philips het beter, voordeeliger had.
In denzelfden zin, als geen schoon aan iets hebben, zegt men in het Neder-Saksische geen bik aan iets hebben, hetwelk zoo veel zal zijn, als geen afval van iets hebben, zijnde de spreekwijze ontleend van het afbiksel der steenen.

[Schoonen]

SCHOONEN, voor verschoonen. Het is een voorheen zeer gebruikelijke Germanismus. Anna Byns, 1. B. 14. Refer.:

‘Dat wi vele deuangelie prijsen 
Dat en sal ons in doordeel Gods niet schoonen.’ 


[Schoon maken]

SCHOON MAKEN zegt men hier dagelijks voor versieren, opschikken, opsieren. Zoo zal men b.v. aan een kind zeggen: wat heeft uwe moeder u schoon gemaakt. In sommige spreekwijzen klinkt in den beginne dit den Hollander wel eens wonderlijk in de ooren. Aan het schoon maken van de kerk zoude men in Holland een geheel ander denkbeeld hechten, dan hier, waar het bij de Roomschgezinden beteekent, de kerk bij groote feestdagen versieren. Zoo zegt men ook eene begijn schoon maken, voor het versieren van dezelve bij hare professie, of voor het versieren van het lijk eener begijn, om, voor de begrafenis, ten toon gesteld te worden. Men gebruikt het ook van het versieren van molens en schepen bij gelegenheid, dat iemand der betrekkingen van den eigenaar ondertrouwd is. In denzelfden zin zeiden de ouden verschoonen. Zie onder anderen de Schadtkisten der Philosophen en Poëten, blz. 132, en Phil. Numan, Strijt des Gemoets, fol. 23, a, 26, b. Kiliaan zet het

{==527==} {>>pagina-aanduiding<<}
over decorare, ornare, adornare, honestare, en Plantin embellir. In het Neder-Saksische zegt men ook nog schon maken voor tooijen, zich netjes aankleeden.

[Schoot]

SCHOOT. Een schoot appelen, peren enz., voor hetgene, wat men elders zegt een zoodje. Ik gis het zooveel te zijn, als een vrouwenschoot kan bevatten; of het zoude eene verbastering moeten zijn van schok, hetwelk niet alleen een zestigtal, maar in het gemeen een hoop, een tas, beteekende.

[Schop]

SCHOP noemen de bouwlieden in deze streken hetgeen die in Holland de wagenkeet noemen, en zeer eigenaardig, zijnde schop bij Kiliaan overgezet tegumentum, quidquid tegit. Bij Martinius is het Plat-Duitsche schop en ons schobbe, operculum, tegmen, tegumentum; zie denzelve op schofph, hetwelk aldaar juist het schop der Baronie is, te weten eene schuur zonder zijmuren. Hij omschrijft het elders, en wel op parcus (septum), als bestaande ex trabibus arrectariis quatuor, cum tegumento, quod fruges aut foenum a coeli injuria defendat. In dien zin zoude men het van δχἐπειν kunnen afleiden, hetwelk bedekken beteekent. Sommigen willen hiervan ook schip afleiden; doch anderen vinden in de sc den wortel van iets uitgeholds, zijnde het Grieksche δχάϕη, het Latijnsche scapha, afkomstig van σκάπτειν, uithollen. Volgens hen zoude hier van ook schuit en schouw komen, alsmede het Latijnsche scyphus, beker. Gaat hun gevoelen door, dan zoude deze naamsreden ook kunnen gegeven worden aan schop, scheppen, schepel, enz. Zie verder op Schaprade, en het Brem. Nieder-Sächs. Wörterb., op Schupp.


{==528==} {>>pagina-aanduiding<<}

[Schors]

SCHORS wordt hier dikwerf gebruikt, bij uitstek, voor eiken-schors, door de leerlooijers gebruikt wordende, waarvan ik wel eens den gemalen bast van eikenboomen, of run, met den naam van schors heb hooren bestempelen. In Holland noemt men run, uit de Baronie komende, heggengoed, omdat dezelve veel uit de schellen van eiken heggen, door welke hier de stukken lands, even als door slooten in Holland, gescheiden worden, bestaat.

[Schort]

SCHORT, voor schortkleed, voorschoot, boezelaar, sloof. Bij Kiliaan is het schorssekleed, schorsse, schorte. In het Hoogd. is het Schurze, hetwelk Wachter afleidt van schauren, bedekken.

[Schortneus]

SCHORTNEUS, een opgeschorte neus, voor hetwelk men elders wipneus zegt. Het is het Fransche nez rétroussé. Van schortneus, 'twelk ook bij Kiliaan voorkomt, hebben de ouden het werkwoord schortneuzen gevormd, het tegenwoordige den neus van iets optrekken. In den Bijbel bij W. Vorsterman, van 1528, leest men Ps. 34, letter c: ‘si hebben mij bespot met sceeve woordē en scortneusen.’ Ik acht het ten minste minder laag in eene bijbelvertaling dit schortneuzen voor een werkwoord, dan voor het meervoud van een naamwoord op te nemen.

[Schot]

SCHOT. Onder meer dan een dorp der Baronie van Breda behoort een gehucht, Molenschot geheeten. Ik twijfel bijna niet, of schot heeft in dit woord de beteekenis, welke ik op het woord schot en schoten heb aangegeven in mijne Naamsuitgangen van plaatsen.


{==529==} {>>pagina-aanduiding<<}

[Schottel]

SCHOTTEL, voor schotel. Op vele andere plaatsen zegt men schuttel, hetwelk nader bij het Hoogduitsch, Engelsch en Latijn komt, en door mij, zoowel als scuttel, in oude stukken meer dan eens gevonden is, gelijk het ook in 't oud-Friesch schuwtel en schuyttel gespeld werd. Zie mijne Oud-Friesche spreekwoorden, blz. 205.

[Schoud]

SCHOUD hoort men hier nog somtijds gebruiken voor schuld. Het wordt als zoodanig in zeer vele oude geschriften gevonden. Het zoude eene ontijdige belezenheid aan den dag leggen zijn, zulks met door mij opgeteekende voorbeelden te staven.

[Schouthet]

SCHOUTHET. Deze is de titel der schouten van de dorpen in de Baronie. In den Sachsen-Spieg. is het scultheit, in het A.S. scultheta. Bij Kiliaan is het schoudheet, schoud-heit, schoud-heescher, schuld-heis, welk laatste nog in Zwitserland in gebruik is, even als in sommige oorden van ons land schout-heis, en bij Otfridus, die het voor hoofdman over honderd gebruikt, sculdeizo is. De twee eerste woorden zijn zamengesteld uit schoud, dat is schuld, en heeten, gebieden, zooveel als hij, die iemand zijne schuldigheid oplegt; de twee laatste, volgens Kiliaan, uit schuld en heischen, ons tegenwoordige eischen, welk heischen onder anderen voorkomt bij v. Mieris, Gr. Charterb., 1. D. blz. 511 § 59; zoo veel als noxae debitive exactor, qui poenas irrogare, et multas exposcere ab iis, qui deliquerunt, solet, hoezeer H. de Groot, Histor. Gothor. Vandalor. etc. p. 580, het tot den eischer, of invorderaar van schulden, bepale. Anderen echter leiden het af van 't Scythische aische, in het oud-Friesch aesga, aisga, een

{==530==} {>>pagina-aanduiding<<}
regter, waarvan aesgadome, d.i. doem of vonnis van den regter, ons aasdoms-regt, zamengesteld uit azingdomsregt, zijnde de azingen op sommige plaatsen eertijds de regters geweest hier te lande, waarvan asing en geburen. Zie de Groot, Inleiding tot de Holl. Rechtsgeleerdheid, 2. Boek, 28. D. Op schoudt zegt Kiliaan dit het Hollandsche, schoud-heet het Vlaamsche woord te zijn. In oude stukken komt ook voor schoutaat, zie onder anderen bij v. Mieris, Gr. Charterb., 1. D. blz. 517, hetwelk H. de Groot ter aangehaalde plaatse zamenstelt uit schout en at, wordende in de oude Friesche wetten de regters atten genaamd, welk woord de groote man meent in betrekking te staan met azig of azing. Bij M. Stoke, B. 2. v. 46, vindt men scoutheetdoem, niet voor schoutenvonnis, maar voor schoutendom. Men vindt voor het overige schouthet niet alleen in openbare, regterlijke of staatkundige oorkonden, maar ook in gewone geschriften, zelfs bij dichters; zie Constantyn Huygens, Korenbloemen, 1. D. blz. 122. In verscheidene Ordonnantiën en andere stukken, de stad en het land van Breda betreffende, wordt het meervoud schoutheten gevonden.

[Schouw]

SCHOUW, voor schoorsteen, is hier in zoo algemeen gebruik, dat men het laatstgemelde woord zeer zelden in den mond van een echten Bredanaar hoort. Zie over hetzelve den Hooggeleerden Wassenbergh, in zijn Idioticon Frisicum. Bij Kiliaan vindt men niet alleen schoude, schaude, schouwe, schauwe, maar ook schoudsteen. Ook in dichtmaat is schouw door nog niet zeer verouderde dichters gebruikt.

‘Geluckige sale, daer 't weeuwtjen in spoockt, 
Geluckige schouw, daer 't selden in roockt,’ 


{==531==} {>>pagina-aanduiding<<}

zong C. Barlaeus, in zijnen Danck aen de aerdige tesselschade, voor het festoen opgehangen in de sale op 't Huis te Muyden, te vinden in de Verscheidene Nederduitsche Gedichten, bij Lodewyck Spillebout, te Amsterdam, blz. 88; en Hooft zingt in zijnen brief van Menelaus aan Helena:

‘Van marmor is mijn schouw.’ 

Zie ook Huygens, Korenbl., 2. D. blz. 197. Wat den oorsprong van het woord betreft, Boxhorn in Epistol. vindt denzelve in het Scythische schauw, het vuur beteekenende. ‘Schauw,’ zegt hij: ‘ut et scioor, et Scythis, et ab iis ortis populis, sicut Germanis, nihil aliud notat, quam ignem; hinc schauwen, amburere.’ En in zijne Origin. Gall. p. 99: ‘Ex Scythis haud dubie orti populi, sicut Germani, ut et Graeci, scau ignem, ardorem vocant. Hinc scau locus, in quo ignis asservatur; scauwen amburere.’ Schouwsteen, of bij verkorting schouw, zoude dus hetzelfde beteekenen als schoorsteen, wanneer dit van scioôr kwame, waaraan echter Wachter, op het woord Schorstein, twijfelt, hoezeer hij op het woord schier, lucidus, splendidus, van hetzelve het Perzische chur, de zon, afleide, hetwelk Boxhorn voor hetzelfde als scioôr houdt. Ik zoude echter met Wachter eerder het woord schoorsteen van het bijvoeg. naamw. schor, altus, eminens, afleiden dan van scioôr. Eene andere afleiding zie bij Bilderdyk, Geslachtlijst der naamwoorden, op het woord schoorsteen. Zie wijders van schouw mijne Oud-Friesche Spreekwoorden, blz. 69 en volgg.

[Schouw]

SCHOUW, eigenlijk schou, schoude, voor schol, schold, scheelde, den onvolmaakten tijd van schelen (differre,

{==532==} {>>pagina-aanduiding<<}
interesse). Ik acht het gezegd voor den ouden onvolmaakten tijd schold. Zeer gemeen is zoodanige ververwisseling der L, b.v. soldenier en soudenier; voud in hondervoud, duizendvoud, voor vold, van het Duitsche falt; mout van malt enz. Zie Huydecoper, Proeve, 1. D. blz. 125, alwaar ook een voorbeeld van het woord quytgeschouden wordt aangehaald; alsmede de aanteekening van den Heer van Lelyveld op zijne uitgave 1. D. blz. 497, alwaar ontgouden voor ontgolden voorkomt.

[Schouwveger]

SCHOUWVEGER, voor schoorsteenveger. Zie schouw.

[Schoven]

SCHOVEN, d.i. schoften, zeggen de bouwlieden in den omtrek van Breda voor rusten, uitrusten in 't algemeen, zonder aanzien van tijd, b.v. komt ge niet eens schoven? Ik houd dit woord niet alleen verwant met schaften, gelijk de Heer Weiland gist, maar zelfs voor eene verbastering van hetzelve, en schoft schijnt slechts oneigenlijk in het vervolg voor de tusschenruimte van den eenen tot den anderen schafttijd gebruikt te zijn. Wie kan het dan vreemd vinden, dat eenvoudige landlieden het nemen van spijs en drank ter verpoozing van den arbeid voor het nemen der rust zelve opgevat hebben?

[Schraaffelen]

SCHRAAFFELEN, voor schrapen. Het is een zeer goed woord, bij Kiliaan gevonden wordende, en aldaar overgezet corradere, coacervare; verrere. Het is het frequentativum van schraaffen, hetwelk hier ook wel gebruikt wordt, en bij Kiliaan is radere, rasitare.


{==533==} {>>pagina-aanduiding<<}

[Schraag]

SCHRAAG is, in de streken van de Baronie van Breda en het Markiezaat van Bergen-op-Zoom, niet zoo zeer onvolkomen in het algemeen, gelijk de Heer Weiland zegt, dat het in Friesland beteekent, als wel ten naastenbij volkomen, op weinig na volkomen. Het wordt daar op dezelfde wijze gebruikt, als krap, schaarsch. Zoo ook in dezelfde beteekenis het zelfst. naamw. schraagte.

[Schrabben]

SCHRABBEN, voor schrappen. Zoo ook het zelfst. naamw. schrab, hetwelk zich nog duidelijker doet hooren in het verkleinwoord schrabbeken.

[Schrandig]

SCHRANDIG hoort men hier somtijds voor schrander; men zegt het ook in het Plat-Duitsch. Het komt van schrand, hetwelk Meyer onder de verouderde woorden heeft, en Kiliaan overzet acer, subtilis, vafer, sagax, en nog in het Land-Friesch gebruikelijk is. Bij laatstgenoemde wordt schrander niet gevonden. Bredero gebruikt voor hetzelve in zijn Boertigh Liedtboek, schranckdig, op hetwelk hij rijmen doet onverstanckdig. Schranderen als bedrijvend werkwoord voor schrander maken, opscherpen, vindt men in het Groot Liedtboek van denzelfde:

‘Schrandert en spitst mijn sinnen.’ 


[Schransen]

SCHRANSEN, voor gulzig, of onmatig eten. In de eerste beteekenis is het bij Kiliaan breken, klein maken, vervolgens met de tanden klein maken, kaauwen, en eindelijk goede cier maken, zwelgen. In het Plat-Duitsch is schranzen geven, mededeelen, verdeelen, en daarvan sterk eten, zooveel als met de tanden

{==534==} {>>pagina-aanduiding<<}
verdeelen, verscheuren, als de gulzigaards. Bij Bredero, in Jerolimo, 2. D. leest men:

‘Ick weet wel wattet is, hij sou ook garen schransen.’ 


[Schrapel]

SCHRAPEL, voor mager, rank, schraal, hetwelk mogelijk uit hetzelve zamengetrokken is. Het komt ook bij Kiliaan voor, die het overzet macilentus, strigosus. Men spreekt het hier ook wel schrepel uit.

[Schreeuwen]

SCHREEUWEN. Even als men aan de kanten van de Zuidelijke Nederlanden schreijen voor schreeuwen zegt, zoo hoort men naar die van de Langstraat, het Land van Altena en van Heusden, in tegendeel somtijds schreeuwen voor krijten, schreijen. In de stad van Breda is het mede niet vreemd, ja zelfs zeer gemeen bij den geringen burger. Daarentegen vindt men in de oude taal kriten, krijten, voor schreeuwen. Dit is nog blijkbaar in kreet, zeggende men nog onverschillig oorlogskreet en oorlogsgeschrei.

[Schreijen]

SCHREIJEN, voor schreeuwen. Men zie over hetzelve Huydecopers Proeve, 1. B.v. 656, en den Heer Ypey, Taalkundige aanmerkingen, blz. 94.

[Schrepel]

SCHREPEL, schraal, mager. Zie schrapel.

[Schreudje]

SCHREUDJE, eigenlijk schroodje, is hier veel in gebruik, doch meest van een snippertje papier. Het woord beteekent een afsnijdsel, waarvan dan ook. Daar het elders nog gebruikelijk is, beteekent het meest een afgesneden lap. Zie Wachter in schrot en schroten; den Hooggeleerden Wassenbergh in zijn Idioticon

{==535==} {>>pagina-aanduiding<<}
Frisicum, op het woord schroor, bij Kiliaan, schrooder, in het Neder-Saksisch schroder, bij Bredero, schreur, in het eerste tooneel der Klucht van de Koe; alsmede de Aanteekeningen op de oude Friesche Wetten, 1. D. blz. 196 en 354. Bij Kiliaan is schroode segmen, resegmen, pars abscissa, bij Richey, Idiot. Hamburg., Schrötel, fragmentum, item, praesegmen panni aut lintei. In het middeleeuwsch Duitsch is schrade, schraa, schrae, skraa, het boek, of de rolle, welke de stads-statuten behelst, hetwelk Haltaus op dat woord niet onwaarschijnlijk van het Neder-Saksische schraden, 'twelk het Hoogduitsche schroten is, afleidt. Zie echter het Brem. Nieder-Sächs. Wörterb. op schraa. Het Nederlandsche werkwoord is schrooden, schrooijen, bij Kiliaan mutilare, die ook heeft schrooden en schrooder van ghelt. Voor zoodanigen besnoeijer van geld heeft Bredero eenvoudig schroojer in de voorrede op zijn Gheestich Liedtboexken.

[Schrikachtig]

SCHRIKACHTIG, voor vreesachtig, doch niet zoo zeer van eene vrees voor een toekomend gevaar of kwaad, als voor eene dadelijke beangstheid in een tegenwoordig gevaar.

[Schrobber]

SCHROBBER zegt de Heer Weiland, dat in Friesland het werktuig genaamd wordt, hetwelk men elders boender noemt. In Breda heet men het ook alzoo.

[Schrokkert]

SCHROKKERT, voor gulzigaard. Ook voor een schraper.

[Schromelijk]

SCHROMELIJK wordt hier veel als een vergrootingswoord gebruikt; b.v. de boter is schromelijk duur,

{==536==} {>>pagina-aanduiding<<}
of ook wel als een uitroepingswoord, b.v. schromelijk, wat is de boter duur! Ik heb schromelijk in die beteekenis ook bij Phil. Numan gevonden.

[Schromend]

SCHROMEND heb ik en als een bijvoegelijk naamwoord en als een bijwoord ook elders in een goeden zin hooren bezigen, b.v. het is schromend gelukkig; maar nergens hoorde ik het zoodanig, als in deze streken, alwaar men b.v. niet zoude schromen te zeggen: de Doctor heeft eene schromende kuur aan dien man gedaan.

[Schrompelig]

SCHROMPELIG wordt hier ook wel, even als de Heer Wassenbergh zulks van Friesland getuigt, voor rimpelig gebezigd. Het stamt af van het Duitsche Schrumpel, hetwelk bij Wachter is ruga, en schrumpen, corrugari.

[Schrijven]

SCHRIJVEN, voor inschrijven, inteekenen, bij verpachtingen, verhuringen, aannemingen en dergelijke. Zoo hoort men menigmaal, op openbare aanbestedingen of verpachtingen, vragen: ‘is er nog iemand, die verkiest te schrijven?’ d.i. in te schrijven.

[Schrijven]

SCHRIJVEN, voor aanschrijven, opschrijven, aanrekenen, in rekening brengen. B.v. hij kan geweldig schrijven, d.i., gelijk men ook wel zegt: geweldig rekenen, Schrijven heeft, in dezen zin, de beteekenis van opschrijven, in het boek opteekenen.

[Schuifslede]

SCHUIFSLEDE noemt men hier gemeenlijk hetgeen elders stootslede genaamd wordt. In Friesland noemt men de schaatsen schuifels.


{==537==} {>>pagina-aanduiding<<}

[Schut]

SCHUT. Buurmans-schut heet men hier eene inzetting of verhooging, bij openbaren verkoop van vaste goederen, welke men denkt, dat voor den verkooper geschiedt, om te verhoeden, dat dezelve beneden zekeren bepaalden prijs verkocht worden. Ik gis, dat de spreekwijze ontleend is van het regt van naasting, hetwelk den buren toekomt, en waardoor men eene verkooping, hoezeer slechts wanneer dezelve uit de hand geschiedt, schutten of tegenhouden kan. Ik gis dit te meer, omdat men, in het Neder-Saksische, een dergelijk spreekwoord heeft, doch in hetwelk, naar mij voorstaat, een verwante of deelgenoot in het goed, in plaats van den buurman, voorkomt.

[Schutsboom]

SCHUTSBOOM, een hooge boom, of staak, naar het op welken geplaatste, bij kermistijd, door de boeren geschoten wordt. Zie Gaai.

[Schutskooi]

SCHUTSKOOI is eigenlijk eene kooi, in welke het vreemde of afgedwaalde vee, of hetwelk in koornlanden schade had gedaan, geschut, d.i. opgevangen zijnde, opgesloten wordt, en niet, dan voor zeker losgeld wordt vrijgegeven. Zie deswege wijlen den Heer van de Wall, Handvesten van Dordrecht, blz. 114 en volgg. Hiervan had schutten in vorigen tijd ook de beteekenis van arresteren. Dan op die plaatsen van de Baronie, waar de beesten, even als in Holland, den geheelen dag, zonder opzigt in de weide loopen, is eene schutskooi het afschutsel, in hetwelk men dezelve drijft, om gemolken te worden.

[Schuren]

SCHUREN, voor hetgeen, dat men in Holland noemt

{==538==} {>>pagina-aanduiding<<}
schrobben of boenen. Zoo zegt men hier niet de straat schrobben of den gang boenen, maar, in beide gevallen, schuren. Men gebruikt het woord ook onbepaald en eenigermate als een onzijdig werkwoord voor reinigen. B.v. sommige vrouwen schuren des Vrijdags, andere des Zaturdags. In het Plat-Duitsch zegt men ook nog scheuren, voor reinigen in het gemeen. Bij Wachter is het overgezet purgare, mundare, polire, en Scheur is bij hem instrumentum purgandi, hetwelk hij zegt van Gothischen oorsprong te zijn. Hij bejammert, dat hetzelve in het Duitsch buiten gebruik is. Het is waarschijnlijk ons schuijer, waarvoor men doorgaans borstel zegt, omdat die van borstels meest gemaakt wordt. Leibnitz leidt het af van schier, klaar, helder; dan deze afleiding wordt gewraakt in het Brem. Nieder-Sächs, Wörterb. op schüren, No. 2, en door Richey, Idiot. Hamburg. p. 232. Echter leidt ook von Stade, Erlaüter. der vornehmsten Biblischen Wörter, S. 21, schüren van schier af. Zie wijders mijne Oud-Friesche Spreekwoorden, blz. 58 en 59, alwaar men zien zal, dat, volgens mijne navorschingen, de eerste beteekenis van het woord die is geweest, welke hier nog behouden is, welke gedachten ik heb bevestigd gevonden bij Fr. Junius, Gloss. Goth. p. 404. - Dat het woord schuren beter is, dan
schrobben of boenen, is daaruit blijkbaar, dat deze twee laatstgenoemde woorden eigenlijk vegen beteekenen. Van het eerstgemelde derzelve duidt zulks het Latijnsche scrobs genoegzaan aan; doch van boenen is het minder zigtbaar, dewijl het komt van boene, bij Kiliaan eene planken vloering, in het bijzonder eene meer verhevene, waarvan het H.D. Bühne meest van eene

{==539==} {>>pagina-aanduiding<<}
Schaubühne, een schouwtooneet, gebruikt wordt; dan het wordt meer of min klaarblijkelijker door het oude werkwoord banen, hetwelk voor boenen ook gebruikt werd en vegen beteekende, zoo in den eigenlijken zin, als in den zedelijken van verdrijven, in welken boenen bij den Heer Weiland ook voorkomt. Zoo zegt Bredero, Nederd. Poëmata, blz. 674 zijner werken, 1638:

‘O tweede Hercules, die uyt den wegte baant 
De ruwe stoutheyt en vermetelheyt verwaant.’ 
In het Goth. is het banjan. 


[Schuw]

SCHUW, als zelfst. naamw. voor afschuw. Een schuw van iets hebben. Bij Kiliaan komt schouw voor in de beteekenis van terriculum, terriculamentum.

[Seffens]

SEFFENS, voor te effens, t'effens, teffens of tevens, hetwelk minder goed is. Noch het een noch het ander vindt men bij Kiliaan, maar wel tseffens, bij zamentrekking zooveel als te seffens, op welk seffens hij aldaar verwijst. Op eene min of meer bijzondere wijze word het hier gebruikt als in eens, op eene keer, op eens; b.v. alle ongelukken komen seffens, of het wordt seffens winter. Dan dat het ook in die beteekenis zeer goed is, blijkt daaruit, dat seffens door Kiliaan overgezet wordt simul, una, pariter, en men vindt het ook in dezelve bij Huygens en andere dichters van dien tijd. Zie onder anderen Korenbl. 19. B. 211. Sneldicht. Op sommige plaatsen en hier wordt het ook gebruikt voor oogenblikkelijk, op gelijke wijze als de Duitschers ook gleich gebruiken. In de Zuidelijke-Nederlanden is het in 't bijzonder in dien zin zeer gemeen.


{==540==} {>>pagina-aanduiding<<}

[Self]

SELF, bij Kiliaan selfe en afdaar overgezet salvia, dat is: savie, elders doorgaans salie genoemd. Het woord is hier niet geheel in onbruik, althans niet bij de Artsenijmengers, die zich hier beter, dan elders, verstaan op het toebereiden van het gulden zelfwater (aqua salviae auratae), Van dit self is door eene woordspeling ontstaan het spreekwoord zelf is het beste kruid, om aan te duiden, dat iemand, die zich zelven dient, het best gediend is, tevens doelende op de heilzame uitwasemingskracht der salie. Van niet ongelijken aard is het spreekwoord: patientie is goed kruid, maar het groeit in alle hoven niet. Dit patientie is bij Kiliaan lapathum, rumex sativus, hippolapathum.

[Sermoen]

SERMOEN wordt in deze streken, door de Roomschen, algemeen gebruikt voor eene preek of kerkelijke redevoering. Het was oudtijds onder de Hervormden ook niet buiten gebruik. Huygens zegt, Korenbl. 19. B. 212. Sneldicht:

‘Ik heet het best sermoen, 
Slecht spreken, en wel doen.’ 

Bij Kiliaan is het sermoon, waaruit ik meen te mogen gissen, dat in het meervoudig sermoenen, hetwelk op de titels van vele oude boeken voorkomt, de e eene verdubbeling der o is, daar de ouden gewoon waren, b.v. woerden voor woorden enz. te zeggen. Meyer, in zijne bastaard-woorden, heeft echter sermoen.

[Sester of Zester]

SESTER of ZESTER was hier nog niet lang geleden eene maat van vier veertels, en zoodanig was dezelve, volgens Kiliaan, ook te Antwerpen. Oudtijds was dezelve meer overeenkomstig aan de benaming van zes zak-
{==541==} {>>pagina-aanduiding<<}
ken of veertels. Bij oude schrijvers, voornamelijk Zuid-Nederlandsche, vindt men het ook sisters geschreven, waarschijnlijk naar het Fransche six.

[Siebot]

SIEBOT. Op een siebot is hier eene zeer gemeenzame spreekwijze voor hetgeen men elders zegt op een bot of bots, d.i. eensklaps, op een stel en sprong. De afleiding van het eerste gedeelte des woords schijnt men te moeten zoeken in het Allemannische sid, post, hetwelk waarschijnlijk ook een gelijkluidend bijv. naamw. gevormd heeft, even als het Zweedsche sid, sero, het adjectivum sid, even als men in het Deensch sidt en sidst heeft; te meer, daar men bij Notkerus, Psalm 23, v. 6. sidero, in den vergelijkenden trap, voor posterior gebezigd vindt. Sidebot, hetwelk men welluidendheidshalve voor sidbot zal gezegd hebben, en naderhand in siebot zamengetrokken, is dus zoo veel als extremo, ultimo, ipso momento. Dit sid, syd, is in Neder-Saksen nog in gebruik, ook in de beteekenis van laag, nederig, welke het met meer andere beteekenissen ook in het Deensch en Zweedsch heeft. De afleiding van het tweede gedeelte is minder moeijelijk te vinden. Hetzelve is het woord bot of botte, bij Kiliaan impulsus ictus, waarvan bij hem ook bottelick, subitus. Van denzelfden oorsprong, als hetzelve, is het Fransche botte, boute en boutade, alsmede der Italianen botta, wier una botta hetzelfde als dit siebot is, en botto, waarvan di botto, 'twelk op een siebot is. In Neder-Saksen en Zwaben zegt men
allbot, allebott, zooveel als jedesmahl, d.i. omnibus momentis, vicibus, ictibus; wij zouden zeggen elken slag, slag voor slag. Zie Brem. Nied.-Sächs. Wörterb. 5. Th.S. 324 en

{==542==} {>>pagina-aanduiding<<}
Wachter, p. 194 en 196. De Engelschen gebruiken ook hout, zoo wel in de beteekenis van vices, als van ictus. Komt de uitlegging van si, welke ik aan een geleerd man verschuldigd ben, wat te gekunsteld voor, dan zoude men het voor het oude zi, zu, ons ter, kunnen nemen. Op deze wijze zoude siebot beteekenen in ictu, ad ictum, volmaakt ons eensklaps, op een slag, het Fransche tout à coup. Schilter, Gloss, Teut. p. 895, zegt: ‘Zi, hodie zu, nec ad locum, uti hic fit, sed in loco significantibus nominibus praep onitur.’ In beide beteekenissen kan het tot uitlegging van het voorzetsel in siebot even geschikt aangewend worden. Niet dan lang na het ter nederstellen van het bovenstaande, word ik onderrigt, dat ook in de Meijerij van 's Hertogenbosch de spreekwijze op een siebot plaats heeft.

[Siesken]

SIESKEN, verkleinde of vriendschappelijke naam van Simon.

[Sikkel]

SIKKEL, een werktuig, waarmede men hier het koorn snijdt, zoowel als op vele andere plaatsen; doch in plaats waarvan men ook wel elders een mes of eene zeissen gebruikt. De sikkel is daarin van het mes, tot het maaijen van het koorn geschikt, onderscheiden, dat dit eenigzins korter is, en onbeweegbaar in, den steel vastgemaakt is, en van de zeissen daarin dat deze in een zeer langen steel ook onbeweegbaar is en door twee handen moet bestuurd worden, terwijl tot het besturen van de sikkel slechts ééne hand vereischt wordt. Beiden, sikkel en zeissen, komen van het oud-Duitsche Sachs, een korten degen, of lang

{==543==} {>>pagina-aanduiding<<}
mes, waarvan ook het Latijnsche sica en sicula, van welk laatste sikkel, ook eene kleine zeissen aanduidende, meer onmiddellijk schijnt te komen.

[Simmen]

SIMMEN, voor grijnzen, of wat men in de praattaal wel jengelen noemt. Het is waarschijnlijk van sim, aap, ontleend. Men hoort ook wel simmeren, doch dit schijnt van simmer, een grijnzer, gemaakt te zijn.

[Sjarren]

SJARREN, voor iets wegsmijten, iets wegwerpen, doch meest onder de landlieden en den laagsten burgerstand. De Zuid-Brabanders spreken het sjerren, sjeren uit en gebruiken het ook voor wegdrijven, wegjagen. Dit doet mij denken, dat het misschien de naar het Hoogduitsch gebogene uitspraak is van scheren, hetwelk in dien zin ook veel in de Baronie van Breda, het Markiezaat van Bergen-op-Zoom en andere streken gebruikt wordt.

[Slaan]

SLAAN. De Roomschen zeggen hier meest een kruis slaan, voor een kruis maken.

[Slaan]

SLAAN. In plaats van den volmaakten tijd en het deelwoord geslagen, hoort men te Breda en in den omtrek veel geslaan. Zoo ook ontslaan voor ontslagen, verslaan voor verslagen enz.

[Slagen]

SLAGEN hoort men hier wel niet algemeen, maar echter niet geheel zeldzaam voor slaan. Het is een Germanismus, en ik meen, dat het in de Meijerij van 's Hertogenbosch, waar men meer Hoogduitsche woorden, dan hier, opgenomen heeft, ook gemeener is. Bij

{==544==} {>>pagina-aanduiding<<}
Kiliaan vindt men ook slaeghen voor slaen, gelijk mede bij Phil. Numan en andere oudere en nieuwere ouden. Het is het Gothische slahan, slagan, A.S. slaegan.

[Slagter]

SLAGTER, voor slager, elders ook wel beenhakker en vleeschhouwer genaamd. Dan op sommige plaatsen der Baronie onderscheidt men den slagter of slager van den laatstgemelde. De eerste is hij, die het vee voor anderen slechts slagt; de laatstgemelden doen zulks niet alleen voor anderen, maar ook voor zich zelven, om te verkoopen. Slegan in het Angel-Saksisch, en schlagen in het Duitsch beteekenen onder anderen ook interficere in het gemeen, en schlachten in de laatstgenoemde taal pecudes mactare in het bijzonder, waarvan Schläechter, ons slagter. Dan slager komt van slaan, in de beteekenis van slagten, gelijk men zegt een beest slaan, een varken slaan. Beide is goed; waarom ook de maand November, door Kiliaan zoowel slagmaand, als slachtmaand genaamd wordt; zijnde slaan in dezen zin niet zoo zeer een straatwoord, als wel een verouderd woord. In de Bijbelvertaling van 1542 leest men, Gen. 22: ‘Abraham recte sijn hant uwt, ende vaette dat mes, om sinen sone te slaen.’ Het Lat. caedere heeft ook de beteekenis van ons gewone slaan en die van slagten. Van slagter komt slagterij, zoo voor de plaats, waar geslagt wordt, ats voor den slagterswinkel.

[Slak]

SLAK. Onder het taaleigen van Friesland brengt de Hooggeleerde Wassenbergh, dat men aldaar slak voor slek zegt. Hetzelfde heeft in deze streken plaats. Zelfs brengt

{==545==} {>>pagina-aanduiding<<}
Meyer in zijn Woordenschat het woord slecke als verouderd voor. Ondertusschen wordt beide bij navolgenswaardige schrijvers gevonden.

[Slak]

SLAK is in deze streken iets, dat los, niet stijf gespannen is. De koord hangt slak. Men gebruikt het ook wel overdragtelijk. Zij zijn slak in hun werk, los, traag, niet aanhoudende. Slak weder, los, onzeker weder.

[Slaken]

SLAKEN wordt hier niet alleen meer dan elders in den gewonen bedrijvenden zin gebruikt, maar ook onzijdig voor het ontlaten van het weder, dooijen, B.v. het weder slaakt, of het begint te slaken. Deze spreekwijze bevestigt de afleiding van slak, slap.

[Slammeur]

SLAMMEUR, voor beslommering. Slammeren is bij Kiliaan hetzelfde als slommeren, te weten confundere, intricare, impedire. Zie over beiden ten Kate, 2. Proef in lem. Ik heb wel eens gedacht, of het van het Neder-Saksische slamm, het Duitsche schlam, kwame.

[Slammeur]

SLAMMEUR is ook de naam, welken men hier aan die lieden geeft, welke zich met allerhanden arbeid generen; in het bijzonder heeten de stads arbeiders stads slammeuren. Arbeiders worden meer bijzonder de kaaiwerkers en de boeren-werklieden, die geen vaste knechts zijn, genaamd. Slammeursters noemt men ook de vrouwspersonen, die alle vuil werk doen.

[Slangen]

SLANGEN, voor eene soort van vuurwerken, welke men

{==546==} {>>pagina-aanduiding<<}
elders voetzoekers, en, met een bastaardwoord, fuséën noemt. Dit slang komt niet van het woord, in het Latijn serpens beteekenende, maar van ons oude zelfst. naamw. slinge en werkwoord slingen, waarvoor men thans zegt slinger en slingeren, omdat hetzelve met de hand geslingerd wordt, schoon de oorprong van beiden gemeen zij. In het Hoogduitsch is het naamwoord Schlinge en het werkwoord schlengen, schlencken, vanwaar het oude Fransche woord eslingue, hetzelfde beteekenende; zie Carpentier, in zijn Supplem. op du Cange, in fundibula. Ik meen, dat men elders, op sommige plaatsen, ook vuurslang zegt.

[Slavoen]

SLAVOEN, voor slaaf. Ook figuurlijk, iemand voor een slavoen houden, d.i. allerhande slaafsch werk doen verrigten. En het is in dezen zin, dat het hier meest gebruikt wordt voor iemand, die met zoodanig werk den kost verdient; of ook wel voor iemand, die zich met werken afslaaft; het is een regt slavoentje. Men vindt het woord ook bij Kiliaan, en bij Meyer, onder de verouderde woorden. Dat het geen laag woord geweest is, blijkt onder anderen uit de Liesveldsche Bijbels, 2. Machab. 8. Lett. b: ‘om dye Jooden te vercoopen tot slavoenen.’

[Slecht]

SLECHT, in de beteekenis van eenvoudig, onaanzienlijk. Zie over dit woord, voornamelijk in de laatste dezer twee beteekenissen, den Heer Ypey, verouderde woorden uit den Staten-Bijbel. Dezelfde beteekenis heeft ook sligt in het Neder-Saksisch. Zij is ook nog overgebleven in het spreekwoord regt en slecht. Eigenlijk beteekent slecht effen; hiervan, bij de zeelieden, slecht water, voor

{==547==} {>>pagina-aanduiding<<}
hetgeen de Dichters noemen glad gekemde baren. Hiervan beteekent het werkwoord slechten nog iets gelijk met den grond maken, en ontslechten ongelijk maken, bij Hooft, Granida:

‘De diepe rimpel, met 
Der tijd, dit voorhoofd net 
En glad heel zal ontslechten.’ 

Van de beteekenis van effen is naderhand die van eenvoudig voortgekomen.

[Slecht]

SLECHT wordt hier op verschillende bijzondere wijzen adverbialiter voor niet wel, kwalijk, gebruikt. Zoo zal b.v. een winkelier, wien voor iets geld geboden wordt, antwoorden: ik kan het slecht doen, doch zal het maar geven, omdat gij een kalant van mij zijt. Zoo zegt men ook: dat huis zal slecht een kooper vinden; dat meisje zal slecht een man vinden, enz.

[Slecht]

SLECHT. Door het slecht hebben zoude men elders verstaan slecht in zijne zaken zijn. Hier verstaat men daardoor in een wankelenden staat van gezondheid zijn; en zulks niet alleen, als van ligchaamsomstandigheden gesproken wordt, in welk geval men elders op de vraag: hoe vaart gij? ook wel zoude antwoorden: ik heb het slecht; maar ook b.v. in het begin van eene zamenspraak: ik hoor, dat uw broeder het slecht heeft, hetwelk men in Holland voor geen verpligtend gezegde zoude opnemen.

[Slechten]

SLECHTEN, voor gelijk maken, is in de Baronie niet alleen in de spreekwijze van het slechten der wegen, maar ook in vele andere in gebruik. Zie wijders op slecht, 1. loco.


{==548==} {>>pagina-aanduiding<<}

[Slechterik]

SLECHTERIK, voor een slechtaard. De Duitschers hebben veel dergelijke uitgangen in ich; b.v. Wuterich. Voor slechtaard zegt men hier ook, bij verbastering, slechtert. Diergelijke woorden zijn bij ons, ook op andere plaatsen, niet ongemeen; b.v. vuilik, botterik, enz.

[Sleepkoetsje]

SLEEPKOETSJE is hier de naam van zoodanige bedekte sleden, als in Amsterdam doorgaans sleedjes genaamd worden. In de wandeling zegt men, bij verkorting, sleepje.

[Sleipen]

SLEIPEN, naar den meer Brabandschen tongval, voor slepen. Men vindt het ook aldus bij Kiliaan; in Hooft's Gedichten komt het, zelfs buiten het rijm, voor. Ook meen ik het nog bij Vondel gevonden te hebben, immers zeer zeker sleip voor sleep, en eersleip, in Lucifer, 2. Bedr. 1. Toon. v. 93. Bij oudere Dichters komt het zeer veel voor, alsmede in de overzetting van den Staten-Bijbel, 1637, Jer. 15, v. 3, en 22, v. 19. In de Zuidelijke Nederlanden wordt het zelfs nog in den gebonden stijl gebruikt.

[Slenteren]

SLENTEREN, voor heen en weer draaijen. Langs straat slenteren, straat op, straat neer gaan. Plat-Duitsch slendern, waarvan zie het Brem. Nieder-Sächs. Wörterb. Vergelijk wijders het volgende woord.

[Slenters]

SLENTERS, voor hetgeen men elders in de wandeling draaijerijen, slinksche wegen, slinksche streken, noemt. Zoo zegt men met slenters omgaan, zich met slenters behelpen, slenters maken, slenters gebruiken. Het schijnt dus, dat het werkwoord slenteren, ook elders gebruikelijk, eigenlijk draaijen beteekent. Langs straat

{==549==} {>>pagina-aanduiding<<}
slenteren is zoo veel, als heen en weder door de straten draaijen. In den beeldsprakigen zin is slenteren op eene listige wijze omwegen en zijwegen gebruiken, om tot zijn oogmerk te geraken, of iets te ontveinzen. Het werkwoord is eigenlijk slenderen, van slender, teeder, dun, rank. Oudtijds was het slinderen, zijnde slinder in onze oude taal eene soort van slang. Bij L. van Velthem, Spieg. Hist. 1. B. Cap. 37, vindt men kere voor draaijerij.

[Slet]

SLET, voor een slordig vrouwspersoon. Eigenlijk is het, bij Kiliaan, linteum tritum, een versleten lap; Neder-Saks. slatte, waarvan zie von Stade, Bibl. Wôrter, p. 556, en het Brem. Nieder-Sächs. Wôrterb., en ververvolgens een vaatdoek, schoteldoek, afneemdoek. In die beteekenis heeft het Huygens, in Hofwijck, blz. 359:

‘ick heb den besten bouwen, 
Den nieuwen schorteldoeck zien wringen tot een slet.’ 

d.i.: zoo zien wringen, dat het een vaatdoek geleek. Hiervan is iets, dat beklad en bemorst is, ook alzoo genaamd geworden, en van de zaak op den persoon overgegaan, te meer daar slordige vrouwlieden schielijk de kleederen verslijten. Hiervan zegt ook Huygens, Korenbl. 19″. Boek, 202. Sneldicht:

‘Uw wijf is hesselick, nochtans hebt ghij se lief, 
S'is boos en bars van kopp, nochtans is s'uw gerief, 
S'is vuyl en sleterigh, nochtans gunt ghij se kleeren.’ 

In deze tweede hier bedoelde beteekenis heeft Kiliaan het overgezet mulier ignava, ambubaja. Cats gebruikt het voor een slordig wijf, in zijn Houwelijks 1. Deel:

‘Want vrijsters staegh al even net, 
Soo haest getrout, soo haest een slet.’ 


{==550==} {>>pagina-aanduiding<<}

met welke plaats veel overeenkomst heeft die van Gysbert Japix, in Sjolle-Kreamer in Tetke:

‘Neat in Faem so gnep az Tetke, 
Nu bin ick in smôrig sletke.’ 


[Sleten]

SLETEN, voor slijten.

[Slibberen]

SLIBBEREN, voor glijden. Het komt van slibbe, slibber, slijk. Slibberachtig, slibberig, komt bij Kiliaan ook voor in de beteekenis van lubricus. Men vindt slibberen bij oude schrijvers, ook van naam, gebezigd. Zelfs treft men het nog bij Hooft aan.

[Slichten]

SLICHTEN, even als in het Plat-Duitsch, voor slechten, in de beteekenis van gelijk maken. Kiliaan heeft beiden. Men gebruikt het hier ook in de beteekenis van het beslissen of bemiddelen van een geschil. Zoo heeft het ook Huygens, Spaansche Wijsheit, blz. 673 der Korenbl. 2. Dr.:

‘Met maten en gewichten 
Is alle scheel te slichten.’ 

Zie wijders slecht, 1. loco, en slechten.

[Slier-erwten, slier-peulen]

SLIER-ERWTEN, SLIER-PEULEN, voor sleep-erwten, sleep-peulen.
Slierpeulen noemt men hier zekere soort van groote peulen, die men, in plaats van dezelve gestoofd te eten, gekookt, even als de aspersies, door de boter sliert. In het Plat-Duitsch wordt slieren eigenlijk van het inslurpen van niet zeer vloeibare zoete vochten, als honig, stroop, en dergelijke gebezigd. Zie Richey op hetzelve. In diezelfde taal heeten de slierpeulen sleeparften.


{==551==} {>>pagina-aanduiding<<}

[Slingers]

SLINGERS, voor draaijerijen, listen, zijdelingsche wegen, slinksche streken, om tot zijn oogmerk te geraken. Ik meen het een Germanismus te zijn. Immers zeggen de Duitschers in denzelfden zin schlingen. Het schijnt ontleend van de bogten, in welke zich iemand, even gelijk eene slang, wendt en wringt, om zijn doel te bereiken. Eveneens is in denzelfden zin het oude rancke, rencke, afgeleid van ranken, renken, buigen, krommen.

[Slip vangen]

SLIP VANGEN heet hier afgezegd worden in het gemeen. Oudtijds beteekende slip krijgen meer in het bijzonder hetgeen men in het vrijen thans noemt den zak krijgen, Het is nagenoeg dezelfde spreekwijs, van de slip van het kleed ontleend, tenzij men het van slippen, ontslippen, ontglippen, gezegd wille.

[Sloddervos]

SLODDERVOS wordt hier een vuil, slordig, slecht of onachtzaam gekleed mensch, voornamelijk een vrouwspersoon, genaamd. Kiliaan heeft slodde, slodder, slodderen, slodderachtig, slodderende; welken zie. Dit slodderende is het deelwoord van slodderen, hetwelk, met verandering der eerste letter f in s, gemaakt schijnt van flodderen. Van slodderig, Plat Duitsch schlotterig, slodderig, sludderig, komt, door letterkeer, slordig.

[Sloer]

SLOER, voor een onachtzaam, slordig, morsig vrouwspersoon. Anschlüren is, in het Neder-Saksisch, zich de kleederen slecht aantrekken.

[Slons]

SLONS, voor een slordig vrouwspersoon. Waarschijnlijk van het Hoogduitsche Schlunz, bij Wachter omschre-
{==552==} {>>pagina-aanduiding<<}
ven mulier sordida, hetwelk komt van Schlund, en dit wederom van schlinden, omdat een zoodanig vrouwspersoon de kleederen vernielt (afslonst), even als een gulzigaard de spijzen. Ein Schlunter is, in het Neder-Saksisch, iemand, die zich de kleederen slecht aantrekt, dien de kleederen slecht staan. In dienzelfden tongval zijn slunnen, te Hamburg slunten, lappen, lompen. Bij Kiliaan is sluns een onachtzaam, niet zeer snedig man, doch in het Neder-Saksisch beteekent sluntje een nalatig, morsig vrouwspersoon.

[Sloof]

SLOOF, eene sloof, eene goede sloof, voor eene vrouw, die zich voor anderen afslooft, of aan welke zich anderen, als aan eene sloof, wrijven.

[Sloor]

SLOOR is hier een goed, onnoozel vrouwspersoon, ook wel eene sloof genaamd. Bij Kiliaan is het sordida ancilla, serva vilis, ignava.

[Slooren]

SLOOREN noemt men hier de jonge gezaaide koolplanten. Bij Kiliaan vind ik sloore, sloorkoole, brassica cumana, laevis, rubra; brassica vulgaris sativa foliis extensis. Hiervan noemt men hier koolzaad ook zeer veel sloorzaad.

[Sluisnoot]

SLUISNOOT, voor hazelnoot. Ik weet daarvan de afleiding niet. Zoude het eigenlijk ook zijn sluitnoot, omdat de schaal niet, gelijk die der okernoten en andere, in twee leden gedeeld is.

[Slungel]

SLUNGEL, voor iemand, die veel langs straat loopt. Aan de spreekwijze een lange slungel is doorgaans

{==553==} {>>pagina-aanduiding<<}
de gedachte van magerheid verbonden; somtijds ook die van weinig oordeels.

[Smal]

SMAL, voor klein. Misschien komt het woord van het Suio-Goth. smǎ, paucus, exiguus, exilis. Voor klein vindt men het ook in het Nieu- Geusen Lietboeck, 1. D. blz. 26, recto, en 2. D. blz. 28, verso; voor tenger, teeder, bevallig, vindt men het in den grooten bron der minnen:

‘Moest ick met mijn schoon liefste smal 
Spanseeren in het roosendal.’ 

Voor gering komt het voor in het Nieu-Schriftuerlijck Liedboexken, door J.C. van Aickmaer, te Hoorn, 1630, Lied 2: Kristen groot en smal, en in het Constthoonend Juweel van Haerlem, blz. 54:
‘Ick hoop hij sal 't beste doen, is 't niet grof 't is smal.’
Bij van Maerlant, Spieg. Hist. 1. P. 2. B. 39. C. 5. vs. leest men groot nog smal, voor in 't geheel niet. Men zegt nog de smalle gemeente. In het afschrift voor de stad Breda der blijde inkomst van Carel en Philips als Hertogen van Braband, leest men: ‘Item dat ook mede voortaan onse smale Heeren, ambaghten, regteren en raadmrs particulier van onsen lande van Brabant enz.’ Smalle Heeren zijn bij Kiliaan onder anderen benificiarii et nobiles ministri. Het spreekt van zelf, dat die Heeren slechts aldus genaamd worden in vergelijking van den Hertog als Opperheer. In het Engelsch is small nog klein. Mogelijk heet het Zweedsche gewest Smaland aldus in overstelling van het nabijliggende Halland, zooveel als Heel-land. Heel beteekent in sommige Noordsche talen groot. Het Friesche Smallingerland is aldus genaamd in tegenover-
{==554==} {>>pagina-aanduiding<<}
stelling van Opsterland. Vergelijk over smal, in de beteekenis van klein, gering, tenger enz., Wachter op schmal.

[Smeekelijk]

SMEEKELIJK wordt hier als bijwoord gebruikt voor smeekend; b.v. smeekelijk verzoeken.

[Smeerdagen]

SMEERDAGEN worden hier genaamd de dagen, op welke de gilden teren, gelijk men elders zegt. Bekend is het spreekwoord smeren en teren. En in dien zin hoort men hier ook veel het enkele teren voor brassen. B.v. Hij houdt veel van teren en zuipen. De slagtmaand werd oudtijds ook de smeermaand genaamd, gelijk sommigen meenen, niet zoo zeer om het smeer van het slagtvee, als om het smeren en teren, in die maand gewoonlijk plaats hebbende. Eigenlijk zijn de smeerdagen de Bacchanalia of de dagen, de vasten voorafgaande, ook smetsdagen bij Kiliaan genaamd.

[Smekken of smenken]

SMEKKEN of SMENKEN, voor sommigen, doch meest ten platlen lande. Het ware niet onmogelijk, dat van menigen gekomen ware mengen, menken, en met den sibilus smenken, smekken. Ik zoude dit te eerder denken, omdat ik het woord inderdaad somtijds smenken en somenken heb hooren uitspreken. Smenneketij hoort men bij de landlieden veel voor zoo dikwijls, zoo menigen tijd.

[Smebig]

SMEBIG wordt hier niet alleen, behalve in de eerste beteekenis van vettig, gebruikt in die van vuil, morsig, b.v. smerige straten, maar ook, in een figuurlijken zin, voor onkuisch (obsceen, indecent). In denzelve

{==555==} {>>pagina-aanduiding<<}
zegt men b.v. van iemand, bij verachting: het is een smerig heer; of van een boek; dat boek is wel geschreven, maar wat smerig.

[Smilten]

SMILTEN, voor smelten. Men vindt het verscheidene malen bij Vondel; onder anderen Herschepp. van Ovid B. 2. v. 738, en B. 4. v. 939. Kiliaan heeft heiden.

[Smods]

SMODS beteekent hier een vuil, slordig vrouwspersoon. Bij Kiliaan vind ik het woord niet, dan in eenen eenigzins anderen zin, en niet, dan van een manspersoon gebezigd. Hij heeft evenwel het werkwoord smodderen. Plantin heeft het omtrent in dezelfde beteekenis, als Kiliaan; doch Halma, in zijn Nederduitsch Fransch Woordenboek, heeft het voor eene olijke hoer en zet het over garce, putain. Voor zoodanig een vrouwspersoon komt smocxken voor in het Constthoonend juweel van Haerlem, blz. 534, der uitgave van 1607. Men gebruikt hier veel smoddelijk voor slordig, morsig, niet alleen als bijvoegelijk naamwoord, maar ook als bijwoord.

[Smodsregen]

SMODSREGEN is hier een fijne, aanklevende regen, waardoor de straten meer, dan door een sterken, niet zoo lang aanhoudenden regen, besmet worden. Schmotz is bij Wachter in de eerste plaats pinguedo, in de tweede plaats sordes. In het Hoogduitsch zegt men Smutzregen, in het Plat-Duitsch Smuttregen.

[Smoel]

SMOEL, voor zoel, stil weder, of ook wel van stil, gelijk water, heb ik nog aan de kanten der Zuidelijke Nederlanden hooren gebruiken. Kiliaan heeft

{==556==} {>>pagina-aanduiding<<}
het slechts in de eerste dezer twee beteekenissen; doch zie Junius, Etymol. Anglican, op smoult.

[Smookkeuken]

SMOOKKEUKEN, voor hetgeen, wat men elders noemt een snuiver, d.i. een van het huis afgezonderd stookhokje. Even gelijk dit van het opsnuiven van rook, wordt smookkeuken van smoken, d.i. rook van zich geven, aldus genaamd.

[Smookregen]

SMOOKREGEN, stofregen, omtrent welken het twijfelachtig schijnt, of dezelve regen of mist zij; aldus genaamd om de gelijkheid van mist naar rook.

[Smoor]

SMOOR hoort men somtijds te Breda, maar meer nog ten platten lande voor stof. Ik kan niet zien van de smoor. Ook het werkwoord smoren. Het smoort hier dan geweldig. Ook elders meen ik wel smeur gehoord te hebben, doch in de beteekenis van vuilte, vuiligheid. Smeuren heeft ook de Heer Weiland, en besmeuren voor bezoedelen, onder het woord besmetten.

[Smoorpot]

SMOORPOT zegt men hier somtijds voor doofpot.

[Smuik]

SMUIK. Ter smuik of ter smuiks, voor ter sluik. Men hoort ook veel het deelwoord gesmuikt, hoezeer ik dit werkwoord in geene andere vervoeging weet gehoord te hebben. Smuiken zoude zooveel kunnen zijn, als smokkelen.

[Snaar]

SNAAR is hier, gelijk in eenige andere oorden van ons Vaderland, ten platten lande in gebruik voor schoonzuster. Eigenlijk is het eene schoondochter, en in die

{==557==} {>>pagina-aanduiding<<}
beteekenis vindt men het ook bij den Heer Wassenbergh, in zijn Idioticon Fris., doch naderhand is het ook voor eene schoonzuster begonnen gebruikt te worden, en eindelijk heeft de tweede beteekenis de eerste geheel verdrongen, even gelijk ons zweer, zweger, zwager, eertijds slechts eenen schoonvader beteekende. Bij Kiliaan en in Meyers woordenschat is snorre of snurre niet alleen broeders- of zoonswijf, maar ook boel, bijzit. Ons snaar komt van het Angel Saks. snore of Duitsche Schnur, en dit, door voorzetting der sch, van het Latijnsche nurus.

[Snel, snelleken]

SNEL, SNELLEKEN. In de Baronie van Breda wordt eene herberg gevonden, met het uithangbord van de drie snellen, en in 's Hertogenbosch eene met dat van de drie snellekens, zoo als ook eene straat aldaar, dezelfde, naar ik meen, in welke die herberg staat, de Snellestraat heet.
Een snelleken noemt men aan de kanten der Meijerij van 's Hertogenboch een klein bekertje, hetwelk men schielijk in eens kan uitdrinken. Snelle, snelleken is bij Kiliaan poculi fictilis, teretis, minusculi genus, quod cito et facile exhauritur. Op gelijke wijze noemt men aldus een klein drinkglaasje een wippertje, en heeten de Neder-Saksers eene schielijk uitgedronkene teug brandewijns ein snapps, van het bijwoord snapps, ijlings, gezwind. Verkeerdelijk meenen sommigen, dat het bekende Doctor Snelletje afkomstig is van zekeren Doctor Snellen, te Rotterdam gewoond hebbende, die, tot opscherping van den eetlust, gewoon zoude geweest zijn een glas wijn of eenigen anderen drank even voor den maaltijd aan te bevelen. Het is niet

{==558==} {>>pagina-aanduiding<<}
anders, dan het hier behandelde snelletje, hetwelk, met een maagprikkelend vocht gevuld, als eene voorbereiding tot den disch voor eene gezondheids-les moet beschouwd worden.

[Snipsneeuw]

SNIPSNEEUW wordt alhier de fijne jagtsneeuw genaamd, zekerlijk uit hoofde dier fijnheid, van het werkwoord snippen, bij Kiliaan overgezet resecare, secare, incidere. Meer bekend is het voortdurend werkwoord van hetzelve snipperen.

[Snitje]

SNITJE. Goed zijn' snitjes snijden, doen of maken, voor goed zijn voordeel doen, goede slagen doen. Door de hier zeer gemeenzame verwisseling der ee in i is het zijn' sneedjes snijden. Deze is de ware spreekwijze. Snaadjes of snaaitjes, gelijk men wel elders zegt, is verbasterd van snaaijen, voor sneijen, sneiden. Ook wordt een zoodanig behendig voordeel in het Hoogduitsch insgelijks door Schnitt, in het Plat-Duitsch door snede, sneë uitgedrukt. Het hier gebruikelijke snitje zoude ook kunnen zijn ontleend uit het Duitsche Schnittgen.

[Snoeijeling]

SNOEIJELING noemt men in de Baronie van Breda den mutsaard, die van het nog levend staande hout wordt afgesnoeid, en tot busselen gebonden, in tegenoverstelling van de grootere takkebossen, die van 't gevelde hout komen.

[Snooijen]

SNOOIJEN, voor snoepen. Eigenlijk is het snoeijen, hetwelk bij Kiliaan in het algemeen afkappen is, en dus ook het afkappen, afbreken, afsnijden van vruchten.

{==559==} {>>pagina-aanduiding<<}
Ook wordt het meest of alleen van het snoepen van vruchten gebruikt, en in dien zin staat mij ook voor bij Const. Huygens snoeijen gelezen te hebben. In het Markiezaat van Bergen-op Zoom zegt men veel snaaijen in dezelfde beteekenis.

[Snuffen]

SNUFFEN. Men zegt hier en daar wel snuf op iets hebben, voor begeerte tot iets hebben; ook wel hij is een regte snuffer, d.i. liefhebber der vrouwlieden, maar nergens, dan hier, heb ik snuffen voor onmatig drinken hooren bezigen, alleen echter in de volkstaal.

[Snuistergeld]

SNUISTERGELD. Bekend is het, welke soort van kleine waren voornamelijk door snuisterijen verstaan worde. Door eene uitbreiding der beteekenis, welke snuister in dat woord heeft, zegt men hier snuistergeld voor allerhande klein en slecht geld.

[Snuisterijen]

SNUISTERIJEN worden hier genaamd zoodanige soort van lekkernijen, als in Holland onder den naam van klein goed bekend staan. Dat het een goed woord in dien zin is, blijkt uit Kiliaan, alwaar snoesteren, snuijsteren, snoepen, overgezet wordt ligurire, vorare poma etc. Snuisterijen zijn dus eigenlijk snoeperijen, bij Kiliaan genaamd snoesteringhe, snuijsteringhe. Misschien heeft het betrekking op het woord snooijen, hetwelk wij gezien hebben zooveel als snoeijen te zijn.

[Snuk]

SNUK, een korte ruk of schok. Men gebruikt het in een meer zoowel als in een min ligchamelijken zin; b.

{==560==} {>>pagina-aanduiding<<}
v. in een meer ligchamelijken: het paard een snuk met den toom geven; in een min ligchamelijken, het waait wel hard, doch slechts bij snukken. In Zeeland zegt men snok, waarom ik denk, dat in de beteekenis van hetzelve de grond ligt van het zelfst. naamw. snok, snik, en het werkw. snokken, snikken. Ook het werkwoord snukken is hier in gebruik, doch alleenlijk in de beteekenis van een snuk, of ruk, geven. Veel wordt het gebruikt van het rukken aan den toom der paarden. In Groningerland en Friesland heet de hik snok.

[Snutsel]

SNUTSEL. Snutsel van de kaars, voor snuitsel. Men vindt het ook bij Kiliaan.

[Snutten]

SNUTTEN en snutter, voor snuiten en snuiter. Men spreekt echter deze woorden hier geheel anders uit, dan men in Holland, en voornamelijk in den Haag, doen zoude, en zelfs nog eenigzins verschillende van het Neder-Saksische snütten. Voor het overige vindt men en snutter en snutten bij Kiliaan, zoowel als snuiter en snuiten. Junius zelfs, op het Engelsche snite, brengt wel ons snutten, maar niet snuiten, bij.

[Soeg]

SOEG, gelijk op meer plaatsen van Nederland, voor koud, kil, huiverig. Het zal eigenlijk waterkoud moeten zijn van het Wallische soegen, bij Boxhorn overgezet madidus.

[Soes]

SOES, voor bedwelming, is hier even gemeen, als het in Friesland is, volgens het Idioticon Frisic. van den Heer Wassenbergh; dan het wordt hier meest in eenen zedelijken zin gebruikt.


{==561==} {>>pagina-aanduiding<<}

[Solfer]

SOLFER, voor zwavel.

[Solferstek]

SOLFERSTEK hoort men door oude Bredanaars wel zeggen voor zwavelstok. De zwavel wordt hier solfer genaamd, en stek is in het Vlaamsch een slok, voornamelijk, wanneer van eenen dunnen stok gesproken wordt. Hiervan dat algemeen nog stek van dun telhout en van jong plantsoen gebruikt wordt. Steck is bij Kiliaan in het algemeen baculus.

[Sommigen]

SOMMIGEN heb ik hier nu en dan hooren gebruiken met voorzetting van het lidwoord de, op de wijze der ouden; b.v. de sommigen deden dus, de sommigen weder anders.

[Somtemets]

SOMTEMETS, voor somtijds. Ik keur hetzelve althans niet minder, dan het elders veel gebruikelijke altemets. Bij oude schrijvers en bij Hooft heb ik wel eens te met gevonden, hetwelk misschien aan beiden den oorsprong heeft gegeven. Met alleen werd bij hen ook gebruikt voor terstond, zoodra, gelijk enz. Waaruit blijkt, dat dit met als eene soort van adverbium temporis moet gehouden worden. Men gebruikt somtemets hier ook veel voor misschien, op dezelfde wijze, als men elders ook wel b.v. zegt of het somwijle gebeurde. In denzelfden zin vindt men ook bij de Latijnen aliquando, en bij Fransche, zelfs zeer goede, schrijvers quelquefois.

[Spaden, spaaijen]

SPADEN, SPAAIJEN, voor het in onze Noordelijke gewesten meer gebruikelijke spitten. Het was echter voorheen in algemeen gebruik; Westerbaen zingt in zijn Ockenburg:

{==562==} {>>pagina-aanduiding<<}


‘Daer dient wat zaeds gewaeght, den tuynman is aen 't spaeijen.’ 


[Spanning]

SPANNING, voor het Fransche attelage, of ook wel voor gespan. Spanning houden wordt, onder de buitenlieden, veel gebruikt voor paard of paarden en rijtuig houden.

[Speelhuis]

SPEELHUIS, voor lusthuis. Bij uitnemendheid noemde men alhier het speelhuis zeker gebouw van een zonderling maaksel, hetwelk even buiten de Bosschepoort der stad Breda stond, en onder de goederen van den Baron behoorde.

[Speelkind]

SPEELKIND is hier hetgeen de Duitschers Kind der Liebe noemen, te weten, een kind, buiten het huwelijk geboren, een onecht kind.

[Speen]

SPEEN noemt men hier hetgeen, wat men, naar ik meen, elders een spon, spun of spunt noemt. Bij Kiliaan is spene overgezet cnodax; rotunda fibula e ferro in extremis scaphorum capitibus adacta, quae in armillis versatur.

[Speet]

SPEET, eene feitel, welke men den kleinen kinderen voor de borst spelt. Ik acht het zoo veel te zijn als een speetlap, speitlap, van spijen, speien, spuere, hetwelk zie in het Brem. Nieder-Sächs. Worterb., en bij Kiliaan op spijen. De ei heeft zeer gemakkelijk in ee kunnen overgaan.

[Sperren]

SPERREN wordt hier wel gebruikt voor spreiden, uitspreiden. Bij Kiliaan komt het voor in de beteekenis van tendere, extendere, late deducere.


{==563==} {>>pagina-aanduiding<<}

[Spier]

SPIER. Men hoort hier zeer veel de, naar ik meen, echter ook elders gebruikelijke spreekwijze geen' spier, voor niet het minste. Men houde het niet voor eene verbastering van geen' zier. Het is, naar mijne gedachten, overgenomen van het Plat-Duitsch, waarin een spier, een spierken overdragtelijk een weinigje beteekent, en eigenlijk de teedere grasscheutjes en koornhalmen, die naauwelijks even uit de aarde voortkomen. In deze laatste beteekenis geldt spier mogelijk voor speer, wordende in onze streken in denzelfden zin pijl gebruikt, welk zie.

[Spits]

SPITS, voor scherp, vinnig, van gemoed en van taal.

[Spraaijen]

SPRAAIJEN, voor spreijen. Bij Anna Byns, 1. B. 4. Refer., vindt men:

‘Wee hem die oijt dit oncruyt ghesaeyt heeft, 
Onder schijn van dueghden 't venijn gespraeijt heeft.’ 

en in het 10. Refereijn:

‘Want venijn si spraeijen in scijn van wijne. 


[Sprankel, sprenkel]

SPRANKEL, SPRENKEL, is eene soort van sprinkhaan. Het wordt hier, zoowel adjective als substantive, gebruikt van een mager, vooral van een lang en mager mensch.

[Spreek]

SPREEK gebruikt men hier in de volkstaal in deze en dergelijke spreekwijzen: hij spreekt geen spreek, hij is stilzwijgend; geen spreek van iets spreken, niets van eene zaak openbaren, enz. In het Plat-Duitsch gebruikt men op dezelfde wijze het woord sprik. He het kien sprik, hij spreekt geen woord.


{==564==} {>>pagina-aanduiding<<}

[Spreekzaam]

SPREEKZAAM, voor spraakzaam, doch meest in de beteekenis van het Fransche affable.

[Spreken]

SPREKEN. Men hoort hier onder het gemeen veel sprekt, en, door verbastering of schielijkheid van uitspraak, sprikt, voor spreekt, hoezeer men sprikt voor eene navolging van het Hoogd. spricht, Plat-Duitschs prickt, zoude kunnen houden; dan ik achte het eerder eene veraarding van het verouderde sprekt, hetwelk onder anderen voorkomt in eene aanhaling uit den ouden Vlaamschen vertaler van Boëthius, door Huydecoper, Proeve, 1. D. blz. 35 van den 1. of 91 van den 2. Druk. Minder goed, en, voor zoo verre ik weet, door geen gezag te verdedigen, is het hier ook zeer gemeene prekt of prikt, voor preekt.
Men zegt hier veel, onder den ongeletterden stand, in den verleden tijd der aantoonende wijs, sprook voor sprak, en ook somtijds, doch zeldzamer, brook voor brak; stook voor stak. Minder nog te verdedigen is kloeg voor klaagde, 'twelk ik meer dan eens door oorspronkelijke Bredanaars van goeden huize heb hooren gebruiken, waarschijnlijk in navolging van vroeg, 'twelk een geëikt woord is, voor vraagde.

[Sprenkelen]

SPRENKELEN wordt hier, in het onzijdige, gebruikt voor zeer weinig regenen. Het heeft maar gesprenkeld, d.i. slechts zooveel geregend, dat de grond even besprenkeld is.

[Sprikken]

SPRIKKEN, bij verbastering, voor spreken, welk zie.

[Springstok]

SPRINGSTOK, voor polsstok.


{==565==} {>>pagina-aanduiding<<}

[Sprok]

SPROK, voor sprokkelig, ligt te verbreken. Men zegt het ook, naar ik meen, in Groningerland en Friesland.

[Sprokkelen]

SPROKKELEN. Dit woord is hier even gemeen, als de daad zelve, te weten het lezen van afgevallen dor hout in de bosschen, onder hetwelk echter menige levende tak doorloopt. Sprokkel is bij Kiliaan overgezet cremium, d.i. kort, dun, droog hout, het vergaderen waarvan sprokkelen in den eigenlijken zin genaamd wordt. In de tweede beteekenis wordt het ook gebruikt van verzamelen in het gemeen, en het is in deze, dat de Hooggeleerde Heer Meinardus Tiedeman van de Sprokkelmaand spreekt in de Nieuwe Bijdragen, 1. D. blz. 20.

[Spuelen]

SPUELEN, voor spoelen. Dat het even goed is, als spoelen, zie bij ten Kate, 2. D. blz. 412.

[Spuigpotje]

SPUIGPOTJE, voor kwispedoor, zeggende men hier veel spuigen voor spugen, spuwen.

[Spuitgasten]

SPUITGASTEN worden hier genaamd de bedienden van de brandspuiten. Van het woord gast in de beteekenis van dienaar, zie men hiervoor op hetzelve, alsmede mijne Oud-Friesche Spreekwoorden, blz. 100.

[Spul]

SPUL, voor spel. Kiliaan geeft spul op als den verouderden tongval van het Hollandsch gewest. Het woord moet dan van zeer hoogen ouderdom zijn, dewijl men reeds voor eenige eeuwen spelen van sinne schreef. Ook vind ik hij Wachter, onder de verschillende tongvallen, wel spel, maar niet spul. Zie denzelve in Spil.


{==566==} {>>pagina-aanduiding<<}

[Spurrie-boter]

SPURRIE-BOTER is die boter, welke in het najaar gemaakt wordt, wanner het vee, bij gebrek aan gras, met spurrie gevoed wordt. Kiliaan noemt dezelve butyrum autumnale; quod autumno et primo vere colligitur, cum vaccae spergula herba vescuntur.

[Spijker]

SPIJKER. Spijkers worden in de Baronie van Breda genaamd de kleine slotjes, kasteeltjes of heeren-hofsteden, die zich bij eene boerenwoning bevinden. In het Plat-Duitsch heeten dezelve ook spijkers, spickers en speichers. In het Brem. Nieder-Sächs. Wôrterb. is spiker onder anderen een lusthuis met eenige kamers op eene pachthoeve. In het Middeleeuwsch Latijn is het spicerium, hetwelk bij Wendelin., ad Ll. Sal. p. 188, is eene graanschuur met een dak. Bij Kiliaan is, onder meer andere beteekenissen, de hier naastbij komende die van armamentarium agricolae; armamentarium rusticum, cella rustica. Eigenlijk is het een graanzolder of graanpakhuis, gelijk ook Speicher door Wachter overgezet wordt granarium en in de Gloss. op de Ll. Sal. 18, 2, horreum cum tecto. Waarschijnlijk hadden de landbezitters onder onze eenvoudige voorouders deze graanzolders op hunne landhoeven van die der boerenwoningen afgezonderd, en vergenoegden zich, om het genot van het buitenleven te hebben, met eenige vertrekken onder dezelve, vanwaar het geheele gebouw naar die zolders den naam bekomen heeft. In vorige tijden verstond men in Amsterdam en elders insgelijks graanzolders en daarna ook andere onder dit woord. Men vindt het veel in Wagenaars Amsterdam, gelijk ook in deszelfs Vaderlandsche geschiedenis, bij gelegenheid der ingevoerde her-
{==567==} {>>pagina-aanduiding<<}
vorming aldaar, gebezigd, als tot de bijeenkomsten, die de Hervormden ter sluiks hielden, gediend hebbende.

[Spijkermeester]

SPIJKERMEESTER hoort men hier wel eens eenen pakhuismeester noemen, vooral wanneer van een graanpakhuis gesproken wordt. Zie wijders spijker.

[Staalkant]

STAALKANT wordt hier ten platten lande genaamd de lage, doorgaans met boomen beplante, kant der landerijen, of ook wel somtijds de heg om dezelve. leder bevroedt, dat het woord van de weefgetouwen of gewevene stoffen ontleend is.

[Staan]

STAAN. Op een huis of ander vast stuk goeds staan beteekent hier tot dien tijd toe de laatste of hoogste bieder zijn, daar het namelijk geoorloofd is ook buiten de openbare zit- of koopdagen tusschen beiden een bod te doen, mits van het strijkgeld eene kleinigheid voor de armen missende.

[Staatsie, of statie]

STAATSIE, of STATIE. Aldus noemt men hier de standplaats der Roomsch-Katholijke Priesters, even als in sommige der meer Noordelijke gewesten. Statie, voor verblijf, treft men aan bij Numan, Strijt des Gemoets, fol. 13, b. en elders. Het is het Latijnsche statio.

[Staatsie]

STAATSIE in de spreekwijzen: iets in staatsie geven, hebben, houden. In staatsie staan beteekent hier ten onderpand zijn. Het is mij twijfelachtig, of het eene verminking zij van het bastaardwoord stagie, ostagie, waarvan het meer gebruikelijke ostagier, dan wel of

{==568==} {>>pagina-aanduiding<<}
het kome van staan, staan laten. Ten Kate, 2. D. blz. 418, schrijft het even als Kiliaan stagie, doch zegt het uitgesproken te worden staadsie.

[Staatsie-gordijnen]

STAATSIE-GORDIJNEN. Zoo noemt men hier de gordijnen, welke voor de glasramen gehangen worden, achter de hang- of rolgordijnen, in tegenstelling van welke dezelve in Holland staande gordijnen genoemd worden. Of dit staatsie hier stand of wel pronk beteekene, weet ik niet te zeggen.

[Stade]

STADE, voor gemak. B.v. doe het op uw' stade. Men vindt het in dien zin bij Kiliaan, die het vertaalt commoditas, utilitas, opportunitas, locus, en bij Meyer in deszelfs verouderde woorden omschreven: gelegenheid, bekwaamheid, plaats, leegen tijd; als de stade hebben, ledigen tijd hebben. In stade staan, voor te hulp komen, vindt men bij L. van Velthem, 1. B. Cap. 37, en meer dan eens bij M. Stoke, en nog bij Anna Byns:

‘Maria staet u dienaars in staden.’ 

Zoo vindt men ook te stade staan, an stade stane, te stade doen, van stade zijn; zie mijne Oud-Friesche spreekwoorden, blz. 12, en het Register, blz. 117. Uit de spreekwijze van iets op zijn gemak te doen, is de beteekenis gesproten van iets langzaam te doen, en aldus komt ook bij Huygens voor met stade voor langzaam.

[Staget]

STAGET, voor staat het. Dagelijks hoort men b.v. hoe staget er mede? J.B. Houwaart gebruikt het ook, Remed. der Liefde, 1. B.:

‘Den boom die den wandelaer geeft een bree lommer plaijsant, 

{==569==} {>>pagina-aanduiding<<}

Doen hij eerst gezet was wast een wisken cleijn van weirden; 
Doen mocht ment metter hant trecken uuter eirden 
Maer nu staghet crachtig en ghewortelt vast?’ 


[Stalboter]

STALBOTER heb ik hier veel hooren zeggen voor hooiboter. Ik meen het echter ook elders gehoord te hebben. In Neder-Saksen is het zeer gebruikelijk.

[Stallicht]

STALLICHT, voor dwaallicht of dwaaslicht, ignis fatuus. Zie Kiliaan.

[Stand]

STAND is bij de landlieden in deze streken het vat, in 'twelk boter gemaakt wordt. Zie stande bij Kiliaan en aldaar den Hr. van Hasselt, alwaar men zien kan, dat het voor een overeind staand vat gebruikt wordt, ter bewaring van even veel welke dingen. Oudtijds werd stand ook voor melkemmer gebezigd, en in Zeeland zegt men nog minder wel boterstander, beter alhier boterstand.

[Stapel]

STAPEL, voor krekel. Men vindt het in die beteekenis, als reeds toen verouderd, hij Kiliaan. In het Neder-Saksisch beteekende het, van ouds, meen ik, een sprinkhaan.

[Star]

STAR, star kijken, iemand star aankijken, voor sterk, onbeweeglijk. Bij Kiliaan is star overgezet rigidus, asper, inflexibilis. Van hetzelve komt staroogen.

[Steekveld]

STEEKVELD wordt in de Baronie van Breda genaamd een stuk heide, waaruit men turf steekt.


{==570==} {>>pagina-aanduiding<<}

[Steekte]

STEEKTE. Zoo noemt men hier, schoon niet bij uitsluiting, het zijde-wee, hetzij het uit koude, hetzij het uit ontsteking ontsta. Men voegt er wel eens bij in de zijde (eene steekte in de zijde). In het Passionael, Somerstuck, van 1489, leest men fol. 122, b: ‘soe quā clodoveus de coninc vā vrācryc die sinte remygius gedoopt had tot haer graf, en wort genesen van grooter steecte ende anxt die hi had in syn leindē.’ Eigenlijk wordt het uitgesproken stikte voor stekte, door de hier zeer gemeene verwisseling der e in i. En dat dit stekte het regte woord is, blijkt uit Kiliaan, die het overzet pungens dolor. In het Zweedsch is styng (eigenlijk punctio) ook het zijde-wee, 'twelk de Angel-Saksen sticwaerc, stic-alde noemden, de Engelschen van dezen tijd stitch, de Franschen point en de Italianen mal di punta. Ons gewoon gebruikelijke steek vindt men, zoo in den hier boven aangehaalden, als in den eigenlijken zin, zamengevoegd bij van Maerlant, Spieg. Hist. 1. P. 4. B. 54 c. 18-22 vs., alwaar van de vergiftiging van Alexander gesproken wordt:

‘Mettien ment den Coninc brinct, 
Dien indien toge ter middewaerde 
Een steke quam, diene vervaerde; 
Want het ginc hem inden live, 
Alse die steke van enen knive.’ 


[Steenen]

STEENEN worden hier ten platten lande de vrouwen gezegd te doen, die eene zwangere vrouw uit de buurt of hun geslacht in barensnood bijstaan. Ik meen het zooveel te zijn, als helpen in het steenen. Dit woord beteekent in het Neder-Saksisch in barensnood zijn. De plaats, Mich. 4. v. 10, door onze bijbelvertalers

{==571==} {>>pagina-aanduiding<<}
overgezet arbeijt om voort te brengen, heet in de Neder-Saksische overzetting eenvoudig stene, en in den zoogenaamden Geneefschen Nederlandschen Bijbel van 1616 stenet. Op dezelfde wijze zoude men het Friesche antjen, hetwelk beteekent futuri post aliquot dies partus indicia dare, doch alleen van de koeijen gebruikt wordt, kunnen houden, door der Friezen verwisseling der k met tj, voor anken, angen, benaauwd zijn, en wijders voor in barensnood zijn; zie den Hr. Ypey, Geschied. der Nederl. Tale, blz. 517; dan reeds, voor het zien van des Hoogleeraars aanteekening, achtte ik het vermaagschapt met het oud-Duitsche anden, ahnden, (hetzelfde als anen, ahnen) praesentire, waarvan ahndung, voorgevoel. Eigenlijk is het in den oorsprong interius percipere, van and, spiritus et vis animae interior. Ande, ante is in het oud-Duitsch ook cura, angor, alsmede desiderium, verlangen. Hiertoe behoort ons oude ande, droefheid, leed, toorn, spijt; zie Huydecop., op M. Stoke, 2. D. blz. 451, waarvan anden, tegenstaan, hetwelk Steenwinkel, op van Maerlant, 3. D. blz. 49, van and, tegen, afleidt; zie aldaar denzelve en den Heer Bilderdyk. Een mijner verstorvene vrienden meende het onderwerpelijke steenen zooveel te zijn, als steunen, ondersteunen.

[Steenen-kamer]

STEENEN-KAMER. Gelijk in meer oorden van ons Vaderland en de Zuidelijke Nederlanden, is ook in de Baronie van Breda eene zoogenaamde steenen-kamer, een overblijfsel dier tijden, in welke de sloten of kasteelen der Edelen en andere voorname gebouwen met den naam van steen bestempeld werden, in tegenoverstelling der huizen van mindere personen, welke

{==572==} {>>pagina-aanduiding<<}
oudtijds meest van hout gebouwd waren. Zie oude Friesche Wetten, blz. 245 en 246. Ook kamer in dezelfde beteekenis was oudtijds veel in gebruik, waarvan nog te Utrecht de Staten-kamer. Dan in steenen-kamer kan het ook beteekenen eene herberg; zie den Heer Wassenbergh, in de Toelage van Friesche spreekwoorden, achter zijne Verhandeling over de eigennamen der Friezen, blz. 90, welke spreekwoorden ook zijn te vinden achter eenen Bredaschen Almanak van het jaar 1664, en door mij, met eenige aanmerkingen verrijkt, zijn uitgegeven 1812, alwaar zie blz. 122 en volgg.

[Steengruis]

STEENGRUIS. Dus zegt men hier voor het elders meer gebruikelijke puin.

[Steenweg]

STEENWEG, voor straatweg, voornamelijk voor eenen met keisteenen gestraten weg, waarvoor het ook in het Plat-Duitsch genomen wordt. Bij Huydec., Proeve, blz. 584, vind ik, uit een Spel van Sinne van de Kamer van Herentals, aangehaald gesteenweecht. Van de stads straten schijnt ook het woord steenweg gebruikt te worden in de Keuren van Breda: ‘Item die steenwegen sal elkere houden van sijn erve op vijff schell. en des Saturdaags schoonmaken op drie stuyvers dat is te notene en te verstane ter halver strate toe.’ Dit bevel, om, ieder voor zijn huis, ter halver strate toe, de straat te reinigen, houdt nog stand. Wat het onderhoud der stads straten betreft, hetzelve is in vervolg van tijd door de stad voor hare eigene rekening genomen, tegen betaling van een jaarlijksch straatgeld, 'twelk echter in 1795 heeft moeten worden afgekocht, om de onkosten te vinden van het arbeids-
{==573==} {>>pagina-aanduiding<<}
loon voor het herleggen der steenen, welke in den voorgaanden jare, uit vrees voor beleg, waren opgebroken.

[Steiger]

STEIGER noemt men hier, wat men elders heet het bordes van een huis.

[Stek]

STEK noemt men in de Baronie van Breda dun telhout, slechts omtrent de helft der gewone dikte houdende. Wanneer men door dit woord de elders algemeene beteekenis wil aanduiden van een takje, hetwelk men in den grond steekt, om te doen opgroeijen, zegt men in het verkleinende een stekje. Ik heb eene enkele keer ook wel stek voor stok hooren gebruiken, doch in de Zuid-Nederlandsche gewesten is dit gemeenzamer. Hiervan is echter nog, dat men stekeblind, zelfs nog meer dan stokblind, zegt.

[Steken]

STEKEN wordt hier, als onzijdig werkwoord, veel gebruikt voor beleediging te weegbrengen. Dat zoude te veel steken, d.i. te veel aanstoots geven. De Franschen gebruiken in denzelfden zin piquer. In eenen sterkeren zin, dan eenvoudig beleedigen, wordt steken tegen iemand gebruikt, voor tegen iemand opstaan, iemand vijandig zijn; in den Bijbel bij W. Vorsterman, 1528, 1. Machab. 8, lett. b: ‘Ende die ander rijcken, ende die eijlanden die somtijts tegē hē haddē gestekē verdorven si ēn dedese onder hare macht.’

[Stiel]

STIEL. Men vindt dit woord bij Kiliaan, doch hij verwijst aldaar naar stijl, waarvan stiel de Brabandsche uitspraak is, even als de Zeeuwsche en de Groning-
{==574==} {>>pagina-aanduiding<<}
sche. Men verstaat hier door dat woord een stand, een bedrijf, eene kostwinning, hetzij door handwerk, hetzij, en wel voornamelijk in dezen zin, door koopmanschap. Zoo zegt men b.v. die man heeft een goeden stiel; - die lieden zouden wel trouwen, maar zij hebben nog geen stiel. Het woord is zeer oud, en in de beteekenis en in de uitspraak, welke hier plaats heeft. Men vindt het veel onder die beteekenis in oude stukken. In het Angel-Saks. beteekende steal (hetwelk als ons stiel moet uitgesproken worden) status, conditio. Zie Somner.
In het oud-Fransch was stil ook état, profession, art, volgens den Hr. Roquefort, supplem, au Gloss. de la langue Rom.

[Stiflijk]

STIFLIJK. Dit kleedingstuk behoort tot het toilet der boerinnen omstreeks Breda. Het beteekent een rijglijf of keurslijf. Ik acht het eene verkorte uitspraak van stijflijk en te kennen te geven eene keurs om het lijk, d.i. het lijf, te stijven. Bekend is het toch, dat lijk of lik voorheen ook een lijf beteekende, even gelijk Leichnam eertijds bij de Duitschers ook voor een levend ligchaam werd gebruikt. Van dit lik meenen sommigen de voetsporen nog te vinden in likdoorn en likteeken. Zie Junius, Glossar. Gothic., p. 229 en 230; zijnde leik in het Goth., en lic in het A.S. caro, hoezeer het Brem. Nieder-Sächs. Wôrterb. lidteken en liekteken onderscheide. Zoo beteekende cos in het oud-Fransch én corps én corps mort; en corf in het Wallisch een ligchaam, een tronk van een ligchaam en een dood ligchaam. De n in Leichnam is door de Opper-Duitschers ingeschoven. De Neder-Saksers, wier

{==575==} {>>pagina-aanduiding<<}
Duitsch het oudste is, zeggen nog Lycham. Ligchaam schijnt zamengesteld uit lic, vleesch, en hama, A.S. deksel. Zie Uitleggingen op 't vader ons, in XX oude Duytse en Noordse-taalen, blz. 26, welke uitlegging aan den geleerden Janus Vlitius wordt toegeschreven.

[Stik]

STIK wordt hier ook voor stuk, hoezeer niet zoo gemeenzaam, als te Dordrecht, gebruikt. Men vindt het veel bij de ouden. Achter de eerste uitgave van het Passionael, Somerstuck, staat: ‘door gratien Gots is hier voleijnt dat Somer-stik, van den Passionael bi mi Gheraert leeu ter goude in Hollant anno domini MCCCCLXXVIII den lesten dach van julii.’ en achter het Winterstuck hetzelfde met verandering van Somer-stik in Winter-stik.

[Stiksalade]

STIKSALADE, voor steeksalade.

[Stil]

STIL wordt hier somtijds, op eene zonderlinge wijze, voor zedig gebruikt. B.v. zij gaat zeer stil gekleed, d.i. zoo als stille, zedige lieden gewoon zijn gekleed te gaan. Elders zoude men zeggen stemmig. Het is eene tegenoverstelling van ligt gekleed gaan. Zoo zegt men ook b.v. eener vrouw van meer jaren voegt eene stillere muts, dan eener jongere, en dergelijke.

[Stil]

STIL. Stille week noemt men hier ook wel de zoogenaamde goede week, d.i. de week voor Paschen, hetzij omdat de Roomschgezinden deze week bijna geheel aan Godsdienstoefeningen toewijden, en zich alle, ook de onschuldigste, vermakelijkheden gedurende dezelve ontzeggen, hetzij omdat voorheen niet dan stille missen

{==576==} {>>pagina-aanduiding<<}
gezongen werden, zelfs zonder begeleiding van het orgelgeluid. Zoo wordt op sommige plaatsen van Duitschland de goede Vrijdag de stille Vrijdag genaamd.

[Stil]

STIL, voor langzaam.

[Stilde]

STILDE, voor stilte. Kiliaan heeft het niet, maar wel stilte. Anders hebben vele zelfstandige naamwoorden van dezen aard, die thans te in den uitgang hebben, oudtijds daarvoor de gehad.

[Stillekens]

STILLEKENS, voor zachtkens. Op bijzondere wijzen wordt dit woordje gebruikt. Zoo zegt men ik heb maar stillekens gereden, even gelijk men elders zachtkens voor langzaam zegt. Zoo hoort men zeer veel op de vraag, hoe vaart gij? antwoorden zoo stillekens, hetwelk men elders zeggen zoude zoo zachtjes aan. Zoo zal men ook zeggen spreek wat stillekens, voor niet zoo luid; en hiervan wordt ook voor iemand in het geheim iets zeggen meermalen gebezigd de spreekwijze van iemand iets stillekens zeggen, omdat de geheimen doorgaans ingefluisterd worden, waarvoor ik echter ook elders wel gehoord heb iemand iets in stilte zeggen; even gelijk ik ook op verscheidene plaatsen gehoord heb iets in de stilte doen, voor in het geheim. In het Neder-Saksisch heeft hetzelfde plaats; zie het Bremisch Nieder-Sächs. Wörterbuch op stillken.

[Stoel]

STOEL. Een geestelijke wordt hier gezegd een grooten stoel te hebben, wanneer veel menschen tot deszelfs biechtstoel behooren.


{==577==} {>>pagina-aanduiding<<}

[Stoel hebben]

STOEL HEBBEN, voor zitting hebben in eene vergadering, komt voor in het Vertoog ende bewijs van 't recht des griffiers ampt der stad en lande van Breda, tot onderscheyd van de secretarye aldaar, achter van Vliet's Recht van successie, blz. 1 en 5.

[Stok]

STOK, voor hetgeen men elders noemt slagroede, d.i. de roede, waarmede men den koop, hij openbare verkoopingen, toeslaat, zijnde eene roede eigenlijk slechts één rijs of stokje. Men verstaat er hierdoor, of het regt om openbare verkoopingen te doen, b.v. te Breda heeft de Heer en Baron den stok, of het ambt van openbaren verkooper, b.v, de schout heeft te gelijk den stok, of de openbare verkoopingen zelve, zijnde iets met den stok verkoopen hier zeer gemeen voor iets in het openbaar verkoopen, bij Kiliaan hastae subjicere, auctionari, publica auctione vendere. Men begrijpt ligtelijk, dat de stok in al deze spreekwijzen de roede is, eertijds bij openbare verkoopingen meer algemeen, dan nu, gebruikt, zijnde thans ook in de stad van Breda meest een hamer in gebruik, niet kwalijk gelijkende naar dien van de voorzitters in de geregtshoven en andere vergaderingen, schoon de uitroeper (vendumeester zegt men elders) den naam van stokhouder behouden hebbe. Echter bezigt men ten platten lande, immers op sommige plaatsen, nog den stok. Bij Kiliaan is dezelve hasta, baculus auctionarii praeconis.

[Stoken]

STOKEN. Dit zegt men hier voor schieten, vuur maken, vuren. De vijand stookte uit twee batterijen. In denzelfden zin wordt bestoken voor beschieten gebruikt

{==578==} {>>pagina-aanduiding<<}
in de eerste beteekenis. Hetzelve is reeds van ouds overdragtelijk gebruikt, zoo wel als het onzamengestelde stoken, blijkens stukida, in het Glossarium van Lipsius overgezet irritavit.

[Stok-goeden]

STOK-GOEDEN. Aldus worden in de Costumen en in het Recht van successie van Breda somtijds genaamd de erf- of erfelijke goederen. Bij Kiliaan zijn stokgoeden overgezet door bona haereditaria, van stok, in de beteekenis van stam of stirps, stemma, genus, progenies.

[Stokkeknecht]

STOKKEKNECHT. Aldus noemt men hier de Dienaars der Justitie, elders ook wel 's Heeren Dienaars geheeten, doch in openbare stukken worden dezelve soldaten van de roode roede genaamd. Wat de roode roede beteekent, weet ieder, gelijk mede dat de stok ook gevangenis te kennen geeft. Zie onder anderen Heinecc. Elem. juris Germ. tom. 2. p. 62. Bij Kiliaan is het cippus, numella, compedes, pedicae; ook compes lignea; en catasta, robur, stipes carceralis; alsmede lignum bipatens in quo sontium pedes includuntur. De laatstgemelden worden in het oud Fransch genaamd cep, of in het meervoudig ceps, waarvan sommigen het oud-Fransche chepier, ons cipier, ook wel oudtijds ceppier geschreven, afleiden. Of dit cep alzoo heete a capiendo, dan wel kome van het Keltische of (hetwelk sommigen voor dezelfde taal houden) Bas-Bretonsche cab, caban, is hier de plaats niet te onderzoeken.
Meer nog, dan stokkeknecht, is bekend het woord Stokbewaarder, al ware het slechts uit de gevangenis

{==579==} {>>pagina-aanduiding<<}
van Paulus en Silas, in de Handelingen der Apostelen, Cap. 16. v. 36; doch minder dat van stokrecht, voorkomende bij Mieris, Gr. Charterb., 4. D. blz. 117.

[Stokt]

STOKT, voor stookt. De o wordt niet uitgesproken, als in stok, maar als in dof. Men vindt het bij Phil. Numan, Strijt des Gemoets, fol. 33, b.

[Stol]

STOL, een bij Kiliaan voorkomend verouderd woord, wordt hier nog veel gebruikt in de spreekwijze noch stuk noch stol, d.i. lap. Sommigen zeggen staal. Men gebruikt deze spreekwijze, naar ik meen, ook in Gelderland.

[Stooter]

STOOTER zegt men hier altijd, van twee en een halven stuiver sprekende. Elders zegt men doorgaans vijf grooten. Ten Kate, 2. D. blz. 442, meent, dat het een geldstuk geweest is, met een stooter of springhengst bestempeld.

[Stootwagen]

STOOTWAGEN. Dus noemt men hier eene soort van straatwagens, in onderscheiding van dezulke, welke, even als de kruiwagens, tusschen eene berrie worden voortgestuwd, daar deze van achteren door middel van eene dwarslat worden voortgedreven.

[Stoppelbloot]

STOPPELBLOOT wordt in het land van Breda genaamd hetgeen wat men elders noemt het blooten van de schoof.

[Stormen]

STORMEN. Zeer gemeenzaam is ook elders het zamengestelde woord storm-klok, voor de groote klok; dan

{==580==} {>>pagina-aanduiding<<}
zeer ongemeen zoude op andere plaatsen voorkomen de spreekwijze de klok stormt, voor de stormklok wordt getrokken, welke men hier, bij die gelegenheid, veel bezigt. De Heer Weiland schijnt het twijfelachtig te stellen, of de stormklok aldus genaamd worde, omdat dezelve bij stormweder, of wel, omdat zij bij het bestormen van eene stad getrokken wordt. Ik denk het eerste, uit hoofde der gewoonte van de Roomschgezinden, om bij noodweer de klokken, dewijl dezelve gewijd zijn, te roeren, ten einde, door het breken van de lucht, het gevaar af te wenden.
Dat ondertusschen oudtijds het stormen ook bij blijde en plegtstatige gelegenheden plaats had, blijkt uit de volgende plaats van de Nieuwe Chron. van Braband van den jare 1516-1565, te Antwerpen, bij J. Mollyns, 1565, blz. 349, kol. 2: ‘Ende hi’ (Philips II na deszelfs huwelijk met Maria Stuart) ‘worde ingehaelt metten state van den hove, ende de Heeren van der stadt met alle dambachten ende gulde, met bernende tortsen. Ēn commende opt hof is hij zijnen Heer Vader den Keyser reverentelyck te voete gevallen, die hem oock seer lieffelyck ēn vriendelyck wellecome geheeten heeft soot goet te dencken was, en mē luyde de storme.’ Deze plaats ben ik aan de aanteekeningen van een verstorven vriend verschuldigd.

[Stortkar]

STORTKAR, Eene kar, die, door het uittrekken van eene pin aan het vooreinde, achterwaarts kan omgestort worden, om in eens de lading te lossen.

[Stotteren]

STOTTEREN, voor hakkelen. Dit stotteren verbeelde ik mij een frequentativum te zijn van het stooten, het-
{==581==} {>>pagina-aanduiding<<}
welk een stamelaar onder het spreken doet, even als hakkelen een frequentativum is van hakken, schijnende een stamelaar de woorden als door midden te hakken. Hakkelen toch beteekent dikwijls hakken. Zie den Heer Wassenbergh, Bijdragen tot den Frieschen tongval, 2. Stuk, blz. 10, en Huygens, Korenbl. blz. 460, 2. Dr., alwaar hij zingt:

‘Half gehackelt, half gehouwen, 
Uit den ruygen, uit den rouwen 
Sullen sij van 't aenbeeld gaen.’ 

Junius leidt het Engelsche stutter, hetwelk ook hakkelen beteekent, van ons stutten, stuiten, impedire, af.
Stoeteren voor stooten, beven, schudden, leest men in de Liesveldsche Bijbels, Nahum, 2, lett. B: ‘also dat dye herten moeten versaghen en die knien stoeteren.’

[Stouw]

STOUW. Een stouw beesten, voor eene drift beesten. Zie wijders stouwen.

[Stouwen, stuwen]

STOUWEN, STUWEN. Even als men elders zegt een varkenstuwer, zegt men hier een koestuwer of koestuwster voor eenen jongen of een meisje, die de koeijen wacht. Zie wachten. In de Zuidelijke Nederlanden zegt, men de koeijen staauweren, welk staauweren het frequentativum is van staauwen, den Brabandschen tongval van stouwen, stuwen. In het oud-Friesch is het stoijen, hetwelk in de Aanteekeningen op de oude Friesche Wetten, blz. 288, afgeleid wordt van het Angel-Saksische stow, locus. Het zoude dus wel kunnen beteekenen loco movere, in welke zin ik het meen ook wel in oude stukken aangetroffen te hebben, b.v.

{==582==} {>>pagina-aanduiding<<}
van het voortduwen van balen en andere zware voorwerpen. Het woord wordt eigenaardig gebruikt van het voortdrijven van beesten, blijkens b.v. de opdragt, in het Land-Friesch, van den Bredaschen Almanak van 1664, waarin onder andere zaken, in denzelve vervat, het aanwijzen der beestenmarkten op deze wijze uitgedrukt wordt:

‘Waer, in wannier min Kermis houwt, 
Of Paerdemarck, of Ogsen stuwt.’ 

Overdragtelijk wordt het ook van andere zaken gebruikt, noemende b.v. Gysbert Japix, in Reamer in Sape, v. 11, de zon moude-stuwwer, d.i. stof-voort-drijver, en zeggende Phil. Numan, Strijt des Gemoets, 2. D. fol. 38. a:

‘Ik gaen met u, en stel redene besijen, 
Die mij niet dan tot alle bitterheyt en stout.’ 

en 3. D. fol. 50, a:

‘En gratie die naar smenschen welvaert toeft, 
Vindt dan middele om soetlyck tot deucht te stouwen.’ 

Men hoort hier ook somtijds het zelfst. naamwoord stouw, voor eene kudde, eene drift beesten. Stouwen is bij Kiliaan acervare, accumulare, en ducere, propellere. In de beteekenis van acervare wordt het hier, even als in Holland, van de turf gebruikt. Hiervan een turfstuwer en eene turfstuwster.

[Straaijen]

STRAAIJEN zegt men op sommige plaatsen der Baronie van Breda, ten platten lande, voor strooijen, d.i. stroo onder de beesten spreiden, om te leggen. Het schijnt een overblijfsel van het Angels. streaw, waarvan ook het Zweedsche straeae. Ook zeggen de Engelschen to strawe, en het stroo zelf, betwelk men

{==583==} {>>pagina-aanduiding<<}
onder het vee legt, noemen zij straw, op welk woord Skinner zegt, dat het in 't Duitsch ook straw of strew heet. Straaijing zegt men hier voor strooisel. ‘Dat hooi is naauwelijks goed voor straaijing.’

[Straatje]

STRAATJE. Aldus, of ook wel straat, zelfs in openbare afkondigingen, wordt in de Baronie van Breda een zijweg, die stuit of doodloopt, genaamd, in tegenoverstelling van een weg, waardoor aldaar een zijweg verstaan wordt, daar de groote weg of heerweg den naam van de baan heeft. In het Angel-Saksisch beteekent straet, in het Duitsch Strasse, zoo wel via terrea, als platea strata, en in het Bretonsch is streat een weg, in het Wallisch ystryd een weg, ystrad een gestrate weg. Eene straat zal dus oorspronkelijk eenvoudig een weg zijn; straatje een wegje. Men behoeft zich dus niet te verwonderen, dat onze openbare wegen bij onze oudste schrijvers, Stoke en anderen, straaten heeten, hoezeer dezelve toen weinig bestraat waren; en men behoeft met den Hr. van Wyn, Avondst. 2. D. blz. 53, de reden daarvan niet te zoeken in de straatwegen, door de Romeinen hier te lande aangelegd, en sedert vernield, of onder den grond geraakt. Men vindt zelfs straat voor weg nog bij Spiegel, Hertsp. 1. B.v. 204. Oudtijds werd een weg in het gemeen, ook te water, eene straat genoemd; zie oude Friesche Wetten, blz. 134 en 136, en von Wicht, Ostfriesisch Landrecht, Lib. 1. cap. 52. Even als hier straatje wordt in Overijssel het woord steeg, elders niet, dan in de steden, gebruikelijk, ook ten platten lande gebezigd. Zie Tegenw. Staat van Overijssel, 4. D. 1. St. blz. 173. Hetzelfde heeft

{==584==} {>>pagina-aanduiding<<}
ook aan de kanten van Waalwijk en in het land van Altena plaats.
Doch het woord straat wordt niet alleen van een smal wegje gebruikt, maar ook wel voor eenen tamelijk breeden weg, wordende bij meer, dan een dorp, een tamelijk breede weg de Heistraat genaamd. Mogelijk heeft van dit straat het dorpje Straathem of Straatum in de Meijerij van 's Hertogenbosch zijnen naam. Bij van Maerlant, 2. D. 1. P. 6. B. 47. c. 12. v., heet die strate wijsen den weg wijzen.
Te dezer gelegenheid zij het mij geoorloofd op te merken, dat straat niet alleen van eene zeeëngte, maar ook somtijds van eene landengte gebruikt wordt, getuige de straat van Dariën, welke men ook voor de landengte van Panama bezigt; en mogelijk heeft de Bergstraat in Duitschland hierop ook betrekking; dan de Straat in Noord-Holland wordt aldus genaamd, omdat de aldaar digt aan elkander liggende dorpen als het ware eene doorgaande straat vormen, even als de Langstraat in het gewezen Holland en Bataafsch Braband, schoon sommigen aan dezelve eenen veel verhevener oorsprong toekennen.

[Straatje]

STRAATJE. Men heeft hier het spreekwoord hij zal nog wel in mijn straatje komen, voor hetgeen men elders zoude zeggen: hij zal nog wel in mijn schuitje komen.

[Straatwagen]

STRAATWAGEN. Onder dezen naam verstaat men hier niet die groote vrachtwagens, door paarden getrokken, die in andere steden aldus heeten, maar kruiwagens.


{==585==} {>>pagina-aanduiding<<}

[Strak of Straks]

STRAK of STRAKS, voor bijna. B.v. ik was het strak vergeten, dat is haast, gelijk men ook wel elders zegt.

[Striegelaar]

STRIEGELAAR, van het Hoogduitsche striegeln, eigenlijk roskammen, van het Latijnsche strigillare, doch ook wel gebruikelijk voor met zweepslagen of roeden geeselen, en figuurlijk stroopen. Men noemt hier aldus de zwendelaars of hen, die door het koopen of verkoopen van openbare staatsschulden eene onmatige winst bejagen. Zoo noemden de Romeinen de opkoopers van granen en anderen leeftogt, met oogmerk om den prijs op te jagen, flagellatores annonae.

[Strooboter]

STROOBOTER zegt men hier veel voor hooiboter.

[Stroopers]

STROOPERS noemt men hier, gelijk elders, niet alleen hen, die in den oorlog op vrijbuiterij uitzijn, alsmede hen, die, zonder daartoe gemagtigd te zijn, wild of visch vangen, of hen, die zich aan knevelarijen schuldig maken, maar ook roovers in het algemeen.

[Stroppen]

STROPPEN, voor op elkander schuiven, digt op een zamengepakt zijn.

[Struiken]

STRUIKEN worden in de Baronie van Breda genaamd de klein gemaakte wortels en stronken van boomen. Bij Killiaan is struik overgezet stirps, frutex, caulis; dan elders wordt het veelal meer algemeen voor takken genomen. Aldus herinner ik mij bij ik weet niet welken Dichter het gestruikte volk voor het geboomte gelezen te hebben.


{==586==} {>>pagina-aanduiding<<}

[Struikroovers]

STRUIKROOVERS noemen de landlieden hier hen, die het hout uit de bosschen stelen, of, onder voorwendsel van te sprokkelen, ook levend hout afsnijden en medenemen, of, hetzelve eenigen tijd hebbende laten liggen, het, tegen dat 't verdord is, komen halen.

[Struisch]

STRUISCH, voor zwaar, sterk, kloek, zoo van bezielde als onbezielde wezens. B.v. een struische kerel, struische boomen. Ik herinner mij op een paar plaatsen bij Gysbert Japix het woord struws en struys gevonden te hebben in de beteekenis van trotsch. Een dier plaatsen is in den 104. Psalm, blz. 207. Dan zal een struische kerel, struische boom, omtrent de beteekenis hebben, welke de Franschen wel eens aan het woord superbe geven; un superbe cheval b.v. voor een schoon paard. Ik heb wel eens gedacht, of het beeld ook ontleend ware van den trotschen gang des struisvogels, bij ons ook wel eenvoudig struis genaamd.

[Stuiten]

STUITEN. Niet zeer, niet sterk, niet hard over iets of over iemand stuiten, voor niet roemen, of met afkeuring over iemand of iets spreken, is hier eene meer, dan elders, gewone spreekwijze. Bij Kiliaan is het in dien zin jactare; zie aldaar van Hasselt. In denzelfden zin heeft het Constantyn Huygens, Korenbl. blz. 439, 2. Druk:

‘Al misstaet mij 't eigen stuyten.’ 

Adelung doet het Fransche estaucer van het Duitsche stutzen komen, hetwelk klaarblijkelijk dit stuiten is. In sommige oorden van Neder-Saksen gebruikt men in dien zin stoszen. Eene andere spreekwijze vindt men bij Huygens, te weten die van niet stuiten voor

{==587==} {>>pagina-aanduiding<<}
niet deugen, welke mede hier veel in zwang is en in Braband zeer oud schijnt. Ten minste vind ik bij Anna Byns, 1. B. 6. Refereijn:

‘Wat boom is Luter, elck moet hier wt weten, 
Aenziet zijn vruchten, seer weijnich stuten si.’ 

Niet alleen het werkwoord stuiten maar ook somtijds het zelfst. naamwoord stuit wordt alhier gehoord. Men zegt ook wel iets of iemand bestuiten.

[Stuk]

STUK, voor eene boterham. Reeds van ouds had het die beteekenis. Bij Spieghel, uitgave van Vlaming, blz. 291, vindt men het spreekwoord: ‘men zorght voor een brood en heeft ghenoegh an een stuk.’ De uitspraak te Dordrecht, alwaar het ook in dien zin gebruikt wordt, is stik. Dezelve heb ik hier ook wel eens gehoord, en zoo komt het voor bij Roemer Visscher, 3. Schok van de Quikken., No. 1:
‘Spoedt hem tot het schappra en snijdt een stick.’
En dat ook in de eigenlijke beteekenis stik voor stuk niet vreemd is, blijkt uit Melis Stoke, 1. B.v. 319:

‘Sijt des seker ende gewes, 
Dat de Graefscap van Hollant es 
En stic van Vrieslant ghenomen.’ 

Ook heet stuk in het A.S. sticce. Zonderling zoude kunnen schijnen het gebruik van stik voor eene wijle tijds, onder anderen in het Passionael, Somerstuek, fol. 127, b, van 1489, en dikwerf bij M. Stoke voorkomende; zie Huydecoper, op denzelve, 4. B. vs. 327, indien ik niet op dezelfde wijze hier het woord stuk en op een onzer zeedorpen in denzelfden zin een brok hadde hooren gebruiken, in de spreekwijze b.v. een brok met iemand wandelen, tenzij een brok aldaar beteekene

{==588==} {>>pagina-aanduiding<<}
hetgeen men anders noemt een beetje. Dan, om op stuk terug te komen, hetzelve wordt niet oneigenlijk voor eene boterham gebruikt, dewijl ham in dat woord, naar mijn oordeel, komt van hammen, hetwelk ook wel in het algemeen caedere, secare, beteekent, maar voornamelijk en in het bijzonder een stuk of deel van een grooter geheel afkappen of afsnijden. Ik meen in het Plat-Duitsch stuk voor boterham ook wel gebruikelijk te zijn.
Sedert, dat de begrafenismalen in verscheidene onzer gewesten, met name ook in de Generaliteit, verboden waren, zoo om de zware kosten, die dezelve aan weduwen en weezen veroorzaakte, als om de vechterijen, tot welke dezelve door dronkenschap aanleiding gaven, verzochten de vrienden meestentijds van den Drossaard of anderen Officier verlof, om aan hen, die van verre ter begrafenis kwamen, brood en boter te mogen voorzetten, en dit noemde men, zoo in de Baronie en het Markiezaat, als in de Zuid-Hollandsche waard, en misschien ook elders, verlof vragen, om een stuk te snijden. Dit werd zeer zelden geweigerd, hoezeer, bij verloop van tijd, wel eens misbruik daarvan gemaakt werd, om de oude begrafenismalen min of meer te doen herleven.

[Stulpkar]

STULPKAR. Zie stootkar. Dat eene zoodanige kar niet oneigenlijk eene stulpkar genoemd wordt, blijkt daaruit, dat eene der beteekenissen van stulpen is in se vertere. Eene min gemeene beteekenis van stulpen heeft Bredero in zijn gedicht aan de kamer In liefde bloeijende, in het begin van deszelfs Nederduijtsche Poëmata:

{==589==} {>>pagina-aanduiding<<}


‘Hoewel 't spijtigh verdriet ick dus langh heb geleden, 
En mij deed' stulpen uyt een stroom van moeijlijckheden.’ 


[Stumper]

STUMPER, voor een onnoozel mensch, een sukkel, een hals, een bloed. Wachter zegt dicitur de opifice artis suae ignaro, facto initio a sartore, qui vertes secando perdit. Bij Kiliaan, die stomper schrijft, is het homo obtusus, hebes, ignavus, negligens, non frugi. Stump is namelijk in het Duitsch frustum, segmentum. Het woord Stümper heeft in het Hoogduitsch nog eene andere beteekenis, in de wandeling geheel tegenovergesteld aan de afleiding en aan de geschrevene taal, te weten die van eenen homo impotens, daar het eigenlijk beteekent mutilator, castrator. Bij Kiliaan is stompen en mutilare, truncare, en hebetare, obtundere aciem.

[Sturig]

STURIG, voor stuursch. Dat het geen door de volkstaal bedorven woord is, blijkt daaruit, dat bij Kiliaan nog overig is stuerigheid en stueriglijk. Sturig zegt eigenlijk iets minder, dan stuur of stoer, hetwelk waarschijnlijk van het Keltisch komt, zijnde in het Wallisch hwstr. In het oud-Friesch is het stjoer, in het Deensch styr. Waarschijnlijk behoort tot stuur ons oude stuerande, hetwelk veel hij Phil. Numan en bij Anna Byns voorkomt. Kiliaan zet het over horrida tempestas, en Meyer, in zijne verouderde woorden, legt het uit door noodweer. Dit wordt bevestigd door de uitdrukking, nog in Groningerland gebruikelijk, het is stoer weder, d.i. het is stormig weder.


{==590==} {>>pagina-aanduiding<<}

[Stijf]

STIJF, in de beteekenis van digt, digt aan, b.v. dit dorp ligt stijf aan de grenzen. In dezelfde beteekenis wordt het Hoogduitsche hart gebruikt.

[Sulle]

SULLE is in deze streken, naar eene voor mij liggende opgave, de balk, op de plaats liggende, voor welke de koeijen in den stal staan, en tegen welken balk, die de geheele lengte van de rij koeijen beslaat, en doorgaans op een gemetseld muurtje ligt, het voeder voor de koeijen gelegd wordt. De koeijen staan meestal zoo laag in den stal, dat zij met den kossem niet, dan ter naauwernood, over de sul of sulle komen kunnen, om hun voedsel te krijgen.

[Supiten]

SUPITEN is hier het algemeene woord, voor hetgeen men elders noemt kalfsborstjes, zogjes, zwezerikken. Den oorsprong van het woord heb ik met zekerheid niet kunnen opdelven. Hetzelve, met den Heer Wassenbergh, van het Latijnsche subitus te doen komen, omdat het een schielijk gereedgemaakte kost is, komt mij wat gewaagd voor. Dan, gissen voor gissen, vermoede ik, dat het wel zoude kunnen komen van supen, suipen, sorbere, sorbillare, waarvan zie op zuipen, even als zogjes van zuigen, hetwelk de kalven door middel van dezelve, zijnde een gedeelte der longpijp, langs den gorgel aan eene zenuw vastgehecht, doen. Hoe het zij, de naam van zwezerik komt mij allerongelukkigst voor. Hetzelve beteekent, volgens Kiliaan, op sweserick, culeus, testis; vergelijk Junius, in deszelfs Nomenclator, rubriek homin. et part. corporis humani, op testes, en dit weet men dat de supiten geenszins zijn. Echter dacht zeker geleerd

{==591==} {>>pagina-aanduiding<<}
man, in eenen brief aan mij, dat dit woord wel zamengetrokken konde zijn uit zwelzerik of zwelgerik van zwelgen, even als peserik (penis vervecis) van pees, pese.

[Sijp-oogen, of sijper-oogen]

SIJP-OOGEN, of SIJPER-OOGEN, voor tranende oogen.

T.

[Taal]

TAAL. Ik las eens in eenen brief, voorheen door een ambtenaar uit de Baronie geschreven, om te kennen te geven, dat men veilig aan zeker iemand geld kon schieten, de man is eerlijk en taal. Waarschijnlijk heeft men willen zeggen hetgeen, wat men met een bastaardwoord noemt solvent, van het Hoogduitsche zahlen, betalen, doch oorspronkelijk tellen, in welke beteekenis alleen ook ons oude taalen gebruikelijk was.

[Taalman, taalsman]

TAALMAN, TAALSMAN, voor tolk. Eigenlijk is het iemand, die voor een ander de taal voert, in welken zin men bij Kiliaan vindt taalman. Meyer heeft het in de beide beteekenissen, onder de verouderde woorden. Op sommige plaatsen wordt een advokaat nog een taalsman genaamd. Een taalman wordt bij Alkemade en van der Schelling, Beschrijv. van den Briel, 1. D. blz. 258, aldus omschreven: ‘Taelman, dats te seggen in Latine causidicus of procurator causidicus, dat bediet een, die des anders zake voir den Rechter ende Gerecht seit, of verantwert.’ Bij Bredero vindt

{==592==} {>>pagina-aanduiding<<}
men vertalen voor verdedigen, in den Stommen Ridder, 1. Bedrijf:
‘De stomme kan hem (zich) niet vertalen noch verwoorden.’
en in Griane, 5. D. 5. Bedr.:
‘Opdat Florendus sich verdedight en vertaelt.’
Tale, voor onderhandelen, vindt men bij van Maerlant, 1. P. 4. B. 19. C. 21 Vs.; bij wien men ook taleman in de beteekenis van voorspraak vindt, 1. P. 3. B. 51. C. 11. Vs. Te Groningen behooren tot de stadsregering ook de taalmannen, dat is zij, die de belangen der burgerij bij den Raad waarnemen. In Groningerland beteekent hij is mijn taalsman hij is mijn zegsman. Voorheen had het aldaar de beteekenis van het Engelsche spreker eener vergadering.

[Talen]

TALEN. Naar iets talen, voor trek naar iets toonen, geeft de Heer Wassenbergh als meer bijzonder aan Friesland eigen op. Dan het is, gelijk in meer plaatsen van ons land, ook hier alzoo gebruikelijk, doch meest in het ontkennende, niet naar iets talen, d.i. geen lust tot iets hebben, zich aan iets niet laten gelegen zijn, ergens niet om geven. Het werkwoord talen heeft waarschijnlijk in deze spreekwijze de beteekenis van vragen. Bij Kiliaan is taelen nae eenigh dinck overgezet interrogare, quaerere, inquirere de re aliqua. Dus is naar iets niet talen hetzelfde als naar iets niet vragen, hetwelk insgelijks veel in dien zin gebruikt wordt. Anders is taelen bij Kiliaan in het gemeen loqui, dicere, van 't Angel-Saksische talian, narrare, ostendere, hetwelk ook het Eng. to tell en a tale heeft voortgebragt, alsmede ons vertellen. Men gebruikt ook veel de spreekwijze naar of van iets niet meer hooren talen,

{==593==} {>>pagina-aanduiding<<}
d.i., gelijk men ook wel anders zegt: geen taal of teeken meer van iets hooren; zie Huydecoper, op Stoke, 1. D. blz. 128.

[Tap]

TAP wordt hier niet alleen gebruikt van de tap-nering, maar ook niet zelden van de plaats, waar dezelve uitgeoefend wordt, Hoogduitsch eine Schencke. Men vindt tap, tappe, bij Kiliaan in dezelfde beteekenis. Het zoude mij niet verwonderen, dat eertijds het woord meer algemeen in dien zin ware gebezigd geweest, uit hoofde van het woord tap-toe, d.i. de tappen voor de soldaten gesloten. Ook vind ik in eene Ordonnantie van de brouweren in der stad ran Breda, blz. 30 vso: ‘Item dat bier salmen vercoopen ten tappe binnen den vierschaar van Breda (d.i. binnen het regtsgebied van Breda) de drie potten eenen stuijver, enz.’ Tappe wordt, in het Passionael, Winterstuck, van 1489, fol. 15, lett. c, gevonden in de beteekenis van het Fransche étappe, voor eene vergaderplaats van leeftogt, eene voorraadplaats.

[Tap]

TAP, voor de stop, waarmede men eene kraan opent en sluit.

[Tappen]

TAPPEN, voor spuijen, voornamelijk voor het aflaten van 't water.

[Tar]

TAR, voor teer; tarpot voor teerpot. Het is een verouderd, doch zeer goed woord. D. Heinsius, Nederd. Poëmata, blz. 11:
‘Maetroost bepeckt, betart, liep bij de vlaggen staen.’
en blz. 66:

{==594==} {>>pagina-aanduiding<<}

‘Hij was bepeckt, betart, als ons matroosen sijn.’
Bij Kiliaan is het tarre, terre. In oude stukken vindt men tarpoeijsen, voor met teer bestrijken. In Friesland zegt men ook tar, in het Eng. tarr, A.S. tare. Het werkwoord teren, met teer bestrijken, is hier tären, taeren.

[Tarnen]

TARNEN, voor ternen, waarvoor men ook wel tornen zegt, schoon het laatste eene andere beteekenis schijne te hebben.

[Tasken]

TASKEN. Een tasken thee is te Breda bij den burgerstand even zeer in zwang als een baksken thee of bakje, welk zie. Het behoeft geene aanduiding, dat zulks het Fransche tasse is.

[Tassen]

TASSEN wordt hier niet alleen, gelijk elders, van hooi, stroo, koorn en dergelijke gebruikt, maar ook van laden, pakken, in het gemeen, b.v. Hebt gij alles reeds in het koffer getast? Tassen, in een zedelijken zin, gebruikt Numan, Strijt des Gemoets, fol. 104, b: ‘alwaert dat ghij deuchden taste tot in der locht.’

[Te]

TE wordt in deze streken, vooral aan den kant van Zuid Nederland, voor het verbum infinitivum weggelaten in de spreekwijzen: het is niet om doen, het is niet om zeggen en dergelijke, voor te doen te zeggen.

[Tee]

TEE, voor teen. De Heer Weiland zegt hetzelve een verouderd woord te zijn.

[Teems of teemis]

TEEMS of TEEMIS, voor zeef, blijkt uit het Idiotic. Fris.

{==595==} {>>pagina-aanduiding<<}
van den Heer Wassenbergh, in Friesland gebruikelijk te zijn. Hetzelfde kan ik van de Baronie, immers van de stad van Breda, zeggen. In het Plat-Duitsch is het ook Temis; in den Teuthonista Tempse. Men vindt het bij de ouden ook teemst gespeld, bij Kiliaan temse, temst. In het Bretonsch is het tamouës.

[Tegen]

TEGEN. Er tegen loopen of tegen rijden is eene hier zeer gemeenzame spreekwijze voor verwijtingen of bestraffingen ondergaan. B.v. Hij zal er leelijk tegen loopen of rijden; d.i. sterk berispt, bekeven of bestraft worden.

[Tei]

TEI, voor taai.

[Teiken]

TEIKEN, voor teekén, naar het Hoogd. Zeichen.

[Teil]

TEIL, voor eene aarden pan, een diepen schotel of eene vlakke pot. Bij Kiliaan is het testa, fictile, vas fictile, gabata figlina. Meest wordt het gebruikt voor eene waschteil en voor eene vuurpan, in de luijermanden gebruikt wordende. En, ofschoon ook dit gereedschap uit ijzer of blik vervaardigd zij, blijft het echter den naam van teil voeren, even gelijk een haarijzer dien naam blijft behouden, ofschoon het ook uit goud gemaakt zij. Het woord is eene zamentrekking van het A.S. tigel, bij Somner, in Dict. Anglos., overgezet tegula, later, testa, waarvan wij gemaakt hebben tegel, tigchel, hetwelk alleen van gebouwen gebruikt is, en teile, dat alleen die soort van huisraad aanduidt, van welke wij hier boven gewaagd hebben.

[Tempo]

TEMPO wordt hier onder den beschaafden middelstand

{==596==} {>>pagina-aanduiding<<}
niet alleen, gelijk elders, voor een zeker tijdstip gebruikt, maar ook voor een geval, van welke natuur ook, doch voornamelijk van een ongeval, waarom men het ook gemeenlijk door kwade, leelijke, slechte, of dergelijk bijv. naamw., doet voorafgaan.

[Ten]

TEN voor tin. In het Wallisch is het ystaen. Men vindt ten ook bij Kiliaan, en in later tijd gebruikte het Huygens overal in zijne gedichten, zie onder anderen deszelfs bijschrift op den tennegieter, 2. D. der Korenbloemen, blz. 24, 2. Dr.

[Terrasseren, of tirasseren]

TERRASSEREN, of TIRASSEREN, voor in terras of tiras leggen, b.v. een kelder terrasseren. Bij Kiliaan is het terrassen.

[Terrier]

TERRIER. Onder dezen naam, op zijn Hollandsch uitgesproken, verstaat men te Breda een boek, waarin summierlijk staan opgeteekend de grond-chijnsen en renten, aan armbesturen, kerken, godshuizen en andere weldadige gestichten verschuldigd, en de gronden, op welke dezelve, zoo in als buiten de stad, zijn gevestigd. Dezelve worden van tijd tot tijd vernieuwd en door de schuldpligtigen onderteekend, om de verjaring uit hoofde van wanbetaling en van het verlorengaan der vestigings-brieven te voorkomen. Het is het Fransche terrier, hetwelk bij Furetière aldus omschreven wordt: ‘Recueil de reconnoissances des vassaax ou tenanciers d'une terre seigneuriale, qui contient les rentes, droits et devoirs dont il sont tenus envers leur seigneur; ce qui lui sert de titre pour exiger telles redevances.’ etc.


{==597==} {>>pagina-aanduiding<<}

[Teutelkous]

TEUTELKOUS zegt men van iemand, die langzaam in zijn doen of spreken is. Zoude het ook teutelgous of gaus moeten zijn? Onze ouden zeiden goes en de Neder-Saksers zeggen nog Goos, Gous, Gaus voor gans. In de taal der laatstgemelden is Goos overdragtelijk een eenvoudig mensch, en dit teutelkous is bij dezelven zoowel Notel-goos, van noteln, neutelen, talmen, als Notel-kutte en Drôtel-goos van drôteln, talmen, en goos, gans.

[Thomas. (St.)]

THOMAS. (St.) Op dezen dag heeft onder de Roomschen hier de gewoonte plaats, dat de dienstboden hunne meesters en meesteressen buiten de deur sluiten en niet weder in huis laten, zonder de belofte van eene gift of eenig onthaal. Zij veinzen dezelven niet te kenmen, even als de Apostel Thomas zijnen Goddelijken Meester niet herkende; dan de uitlegging van anderen komt mij wel zoo aannemelijk voor, dat Thomas, uit blijdschap, niet heeft kunnen gelooven, dat het inderdaad de Heer was.

[Thoorsche of Thornsche markt]

THOORSCHE of THORNSCHE MARKT. Daar onder de tienden, chijnsen en renten, welke in de Baronie van Breda aan het Kapittel der Abdij van Thorn of Thoor toebehoorden, zich veelal rogrenten bevonden, die niet in natura behoefden geleverd te worden, is van ouds de marktprijs, op welken dezelve moesten geschat worden, door Drossaard, Burgemeesteren en Schepenen van Breda jaarlijks bepaald geworden, om te gelijk te kunnen dienen tot eene zetting voor al de overige rogrenten der Baronie, welke op gelijke wijze in geld konden of moesten voldaan worden.

{==598==} {>>pagina-aanduiding<<}
Deze zoogenaamde Thoorsche markt wordt nog jaarlijks gerigt naar den middelprijs der drie marktdagen voor Ste. Lucie in December, en den volke door het stedelijk bestuur bij openbare afkondiging bekend gemaakt.

[Tiendheffers]

TIENDHEFFERS worden in de Baronie van Breda en omstreeks de eigenaars der tienden genaamd, en in het bijzonder de geestelijke corporatiën, aan welke dezelve toekomen. Op de eigenaars der tienden, schoon aan vreemde geestelijken toebehooren de, lag voorheen de last, om de kerkgebouwen te onderhouden.

[Tien raden]

TIEN RADEN. Behalve het ligchaam der stedelijke regering van Breda, bestond aldaar ook tot op 1795 dat der tien raden, 'twelk in het beheer der stad geen deel noch gezag had, en alleen over de geldelijke zaken van dezelve had te zeggen, hebbende hetzelve 1o. moeten zorg dragen, dat de ingezetenen met geene nieuwe lasten zouden bezwaard worden, dan met hun goedvinden en hunne toestemming; 2o. moeten staan over alle stads-rekeningen, en 3o. alle verpachtingen van stads middelen, bestedingen, verkoopingen enz. bijwonen. Dezelve waren dus eene soort van gemeenslieden, en vertegenwoordigden de gilden en schutterijen, die vóór 1541 zelve over de opgenoemde zaken stonden. Zoodanig waren in zeker opzigt de goede lieden van achten te Dordrecht, doch met dit merkelijk onderscheid, dat laatstgemelden een integrerend bestanddeel van den Raad der stad uitmaakten, welke zonder hen niet konde zamengeroepen worden, en

{==599==} {>>pagina-aanduiding<<}
in welken zij ieder eene stem, even als de raden en vroedschappen, hadden, terwijl zij buiten dien ook hunne eigene bijzondere vergaderingen hadden, en in sommige gevallen twaalf stemmen uitbragten, als in plaats der voormalige twaalven gekomen zijnde.

[Tiet]

TIET, voor tit, titte, elders tet, tette, het Latijnsche mamma. Zie wijders titte bij Kiliaan. In het Plat-Duitsch is het Titte, Tudte, Dutte. In het goed Hoogduitsch is het Zitze. Mij schijnt het te komen van het Keltisch, zijnde in het Wallisch teth, hetwelk 't zelfde beteekent.

[Tiet]

TIET, voor kip, en tiet ei, voor een hoender ei. In Gelderland zegt men tuut.

[Tigt]

TIGT, voor den criminelen eisch van den publieken aanklager, ook in Gelderland en elders gebruikelijk. Van hetzelve is het werkwoord betigten. Mogelijk komt het van het oude werkwoord tigen, tijgen, trekken (het H.D. ziehen), waarvan nog getegen. Dus zoude tigt zoo veel, als eene betrekking in regten zijn. Het wordt eenigzins waarschijnlijker door het Angels. teogan, teon, trahere, ducere, producere, waarvan tyaen voorkomt in de Friesche Wetten, 1. D. § 64, en het zelfst. naamwoord taech, § 16. Van dit Angels. teon is het zamengestelde beteon, criminari, ons betigten. Bij Kiliaan is tijghen, indicare, accusare, imputare. Hij geeft het als verouderd op.

[Tik]

TIK. Men zegt hier b.v. het is een heel tiksken grooter. In het Wallisch zegt men in denzelfden zin tikkin, een weinigje.


{==600==} {>>pagina-aanduiding<<}

[Tikko]

TIKKO roepen de boeren of voerlieden in Braband somtijds tot het karre-paard of tot den kar-os, wanneer zij, gelijk altijd aan de linkerzijde der kar zijnde, het dier regts af willen doen gaan. Doorgaans echter roepen zij in dat geval hot of ot, en vergezellen de levendige stem niet zelden, vooral indien het beest niet schielijk gehoorzaamt, met driewerf, of meer, aan den toom te rukken, hetwelk de boeren snukken of snokken en ook wel tikken noemen, van welk tikken en ot of hot een mijner overledene vrienden meende, dat tikko zamengesteld is.

[Timmer]

TIMMER, voor timmeraadje. Hoe staat gij met uwen timmer? - Het is een heele timmer, dien hij daar heeft. Kiliaan heeft het ook in deze beteekenis, en de Ouden bezigden het ook in den figuurlijken zin, blijkens de Nieuwe Chronycke van Brabant, te Antwerpen 1565, fol. 276, kol. 2, alwaar men leest:
‘Dit was 't fondamēt daar de Hertoghe van Sassen ende de Bemeren haren timmer op meijnde te richten.’
Timmeren voor bouwen was bij de ouden in den deftigen stijl zeer gemeen. Het timmeren van eene kerk komt zeer dikwijls in het Passionael voor, alsmede in de bovengem. Chronycke, blz. 94, kol. 1. In het Friesch is timmer een huis, een gebouw.

[Timmeren]

TIMMEREN zegt men ten platten lande van de vogels, wanneer zij een nestje maken, hetwelk sommigen zoo kunstig en doelmatig weten te doen, als de beste bouwmeester. B.v. De vink is aan het timmeren. De bouwstof tot het nestje heet het timmersel.


{==601==} {>>pagina-aanduiding<<}

[Ting]

TING hoort men hier veel bij de landlieden voor tijding (tijing, tijng, ting), voornamelijk op de grenzen van Zuid-Nederland. Dat zulks geene verbastering, maar eene zeer oude zamentrekking is, door schrijvers van de 16. en het begin der 17. eeuw gebruikt, leert ons de Heer van Lelyveld, op Huydecopers Proeve, 1. D. blz. 87. In Noord-Holland is het ook nog in gebruik. Men spreekt het aldaar tieng uit. Daar in het Gothisch het woord gatiuhan, boodschappen beteekenende, zamengesteld is uit het voorzetsel ga en tiuhan, trekken, waarvan het Duitsche ziehen en ons oude tijen, zoude het mij niet verwonderen, dat tijing, tijding, van het laatstgemelde werkwoord gekomen ware. Vertrekken heeft bij Kiliaan ook de beteekenis van vertellen, en hij zet het over referre, recensere, narrare, commemorare.

[Tintelen]

TINTELEN. Iemand tintelen, voor iemand polsen, toetsen, of voor iemand zoeken uit te hooren. Zeer eigenaardig heet men dit hier alzoo door eene figuur, ontleend van het sondeeren eener wonde. Tinten toch, tintelen, tenten, tentelen is bij Kiliaan overgezet specillo tentare vulnus, percontari vulnus, vulnerum fistularumque altitudinem pertentare, leviter pungere.

[Tjanken]

TJANKEN, voor janken. Algemeener nog getjank, voor gejank.

[Toe]

TOE, voor toen. Zie Doe.

[Toe]

TOE, voor tot, in de beteekenis zoo wel van ad, usque, welke Kiliaan aan dit toe geeft, als in die van te.

{==602==} {>>pagina-aanduiding<<}
B.v. ik ben gisteren toe Etten geweest, d.i. tot Etten, te Etten. Het is, gelijk Kiliaan zeer wel opmerkt, het Duitsche zu. In oude stukken komt menigwerf toe en thoe in dien zin voor, inzonderheid in Geldersche en Friesche. In het oud Friesch was het toa.

[Toekiel]

TOEKIEL noemt men in deze streken de meestijds blaauwe kielen, door de karrelieden en anderen gedragen wordende, omdat dezelve van voren toe zijn, en even als de hemden over het hoofd aangeschoten worden.

[Toemaat]

TOEMAAT. De toemaat is hier bij de landlieden, hetgeen men ook het nagroen, het nagras of het hooi van de tweede snede noemt. Dat de oude Brabandsche landtaal hier onvervalscht bewaard gebleven is, heeft uit mijne menigvuldige aanhalingen van Kiliaan kunnen blijken. Ook dit woord heeft hij in dezen zin. Toemaet-hoij is bij hem foenum cordum, serotinum, sicilimentum. Dan ik twijfel, of toemaat niet eigenlijk zij 't omat, wordende het oud-Duitsche omat en amat door Schilterus, Glossar. Teut., p. 648, overgezet fenum secundarium. Van de zamenstelling van dit woord durf ik niets beslissends te zeggen; dan, indien ik zoude mogen gissen, zoude ik het zamengetrokken achten uit ober of aber, beiden ook iterum, rursus, denuo, beteekenende, en uit mat. Dat mat, in allen gevalle, in tomat niet maat, maar maaijing is, blijkt uit het Duitsche Namat en Grunmat, welk laatste zie bij von Stade, Erlaüter. Bibl. Wörter, S. 280. In de Meijerij van 's Hertogenbosch noemt men het Eimet.

[Toemaken]

TOEMAKEN, voor toebereiden, havenen. Wel toegemaakte

{==603==} {>>pagina-aanduiding<<}
spijzen, wel toegemaakt land. Bij de ouden beteekende het ook versieren, en bij Kiliaan is het in dien zin overgezet door ornare. En inderdaad het beteekende in denzelven oudtijds ornare in het gemeen. Zie eene aanhaling uit de Hist. van Jason, bij Huydecoper, op M. Stoke, 1. B. vs. 1002, alwaar zich pareeren en toemaaken wordt zamengevoegd. Bij Phil. Numan, Strijt des Gemoets, vindt men in het begin:

‘Vijf Nijmfkens cierlijck en lustich toegemaect.’ 


[Toer]

TOER. Het is een heele toer; - hij heeft daar een harden toer aan; voor hetgeen, wat men elders een torn noemt.

[Toezien]

TOEZIEN heb ik hier meer, dan eens, hooren gebruiken in eene beteekenis, welke mij elders niet voorgekomen is, te weten, die van verwonderd staan, of hetgeen het naaste daarbij komt, staan te kijken. Echter heb ik het ook wel, in dien zin, door Zeeuwen, die vele woorden en spreekwijzen van de Brabanders en Vlamingen hebben overgenomen, hooren bezigen.

[Togt]

TOGT, voor rit of gang. Betaalt gij bij den dag of bij den togt?

[Togt]

TOGT, voor vruchtgebruik, welk laatstgenoemd woord hier veel minder, dan in Holland gebezigd wordt, alwaar echter voorheen ook togt in meer algemeen gebruik was. Bij Kiliaan is tocht bij leven overgezet usufructus. Bij denzelfde is usufructuarius een tochtenaar, hetwelk hier ook het gewone woord is voor hem, die de inkomsten trekt; doch zeldzamer hoort men hier het bij hem insgelijk voorkomende tochte-
{==604==} {>>pagina-aanduiding<<}
nersse. Togt komt hoogstwaarschijnlijk van het verouderde togen, Angels. teogan, trekken. - Eene enkele reize hoort men ook wel eens het woord lijftogt, hetwelk niet alleen victus, annona, maar ook reditus, usufructus, beteekent.

[Togtig]

TOGTIG wordt hier gebruikt voor vochtig, van linnen, papier en dergelijke zaken, welke vocht naar zich trekken, doch van geene andere; waarom ik oordeele, dat het met eene g moete geschreven worden, als komende van het verouderde togen, Angels. teogan, trahere, ducere, producere, waarvan nog toog en getogen. Ik word in deze gedachte versterkt door het onverschillig gebruik van togten en trekken, voor het doorspelen van lucht of wind.

[Tokken]

TOKKEN, voor kloppen, voornamelijk voor zachtjes kloppen. In denzelfden zin van heurter legèrement vindt men het bij Grosley, Vocabulaire Troijen, in deszelfs Ephémérid. Part. 3. Chap. 8. In de Lotharingsche volkstaal zegt men ook nog taquè en toquè voor heurter. Bij den Heer Roquefort komt toquer in de beteekenis van toucher, frapper, heurter, voor. Van tokken komt waarschijnlijk tokkelen. In het Friesch is tokken lokken, aanlokken.

[Toogen]

TOOGEN heb ik nog in de Baronie van Breda hooren gebruiken voor toonen. Zeer gemeen was hetzelve oudtijds. In Bergen-op-Zoom en elders in Braband heet de toonbank in de winkels nog de toog of de toogbank.
Hiervan toogen, voor te koop stellen, in het Klepboek

{==605==} {>>pagina-aanduiding<<}
van Dordrecht, 16. Oct. 1438, fol. 4. vso. Vertogen, voor vertoonen, vindt men nog bij Hooft, Gedicht., fol. 732, en Heins., Nederd. Poëm. p. 119. Thoogdag voor toondag heeft men bij van Mieris, Gr. Charterb., IV, p. 417. De ouden zeiden ook toeghen. Wij hebben nog vertoog, vertoogschrift, aangetogen, voor aangehaald, enz. Toogen en toonen was beide oudtijds bij ons demonstrare.

[Toom]

TOOM, voor geslacht, het Latijnsche soboles, hoorde ik eene enkele reis gebruiken door iemand, die een toompje hoenders voor een koppel hoenders zeide. Zie over het woord, in die beteekenis, mijne Oud Friesche Spreekwoorden, blz. 213 en 214.

[Toon]

TOON, voor teen.

[Toon]

TOON noemt men hier het voorschrift, naar hetwelk de kinderen in de scholen leeren schrijven. Elders heet het, met een bastaardwoord, een exempel.

[Toon, toone]

TOON, TOONE, in de beteekenis van probatio, testimonium, in welke het ook bij Kiliaan voorkomt. In de Zuidelijke Nederlanden zegt men nog zeer gemeenzaam toonen voor getuigen, zoo als werkwoord, als voornamelijk in substantivo. Wettelijk betoonen, voor geregtelijk verklaren, komt voor in zekeren brief van Jan van Lotteringen, Brabant en Lemborge aan de Poort (stad) van Breda, gegeven in 't jaar 1331. Zie wijders toogen.

[Toonen]

TOONEN werd hier, gelijk op meer plaatsen, voorheen in de Rekesten gebruikt, voor het hedendaagsche

{==606==} {>>pagina-aanduiding<<}
vertoonen. Het hoofd derzelve was meestentijds: Toont en geeft eerbiedelijk te kennen. Hiervan heette toenmaals hier ter stede het Rekest-boek, of boek, waarin de Rekesten geregistreerd werden, Boek van toonen.

[Toot]

TOOT. Eene toot zetten is hier, door het optrekken of vooruitsteken van den mond, zekere grijns maken. Het verwondert mij, dat Reitz, Belga Graeciss. p. 292, zeggende, dat Junius het Grieksche τωϑὰζειν vergelijkt met het onze die tot setten, daarbij voege, dat hij die woorden niet, begrijpt. Wat zet gij een' toot! beteekent hier, hetgeen men elders zegt wat trekt gij een leelijken mond! Onder de verscheidene beteekenissen van tote vindt men bij Kiliaan ook die van muil, rostrum. Alle dezelve duiden iets als een hoorn gebogen aan, waarom men het ook bij hem in de eerste plaats overgezet vindt tutulus, cornu, extremitas instar cornu, en het bij oude schrijvers voor de hoorns zelve gebruikt wordt. Bredero zegt, in het begin van het Moortjen:

‘Dan sluijtse mijn voor deur, dan roeptse mijn weerom, 
En set mijn toot op toot, en loopt bij andre pollen.’ 


[Top]

TOP, voor tol. Hetzelfde zegt men ook in Friesland. In het Wallisch heeft topp dezelfde beteekenis.

[Torn]

TORN, voor poos, ruk, stoot, is in Friesland, gelijk uit het Idiot. Fris. van den Heer Wassenbergh blijkt, in gebruik, doch niet alleen aldaar, maar ook hier en op andere plaatsen van ons Vaderland.

[Tot]

TOT, voor te. De gemeene man spreekt het alsdan meest

{==607==} {>>pagina-aanduiding<<}
uit toe, welk zie. Oudtijds vindt men het veelmalen in dien zin. Tot diē tijdē leest men b.v. in het Passionael, Somerstuck, van 1489, fol. 14. kol. 3.

[Totteren]

TOTTEREN zegt men hier voor stamelen, hakkelen. Men vindt het bij van der Schueren, maar niet bij Kiliaan, dan ik denk het 't zelfde te zijn, als het bij hem voorkomende verouderde tateren, aldaar overgezet titubare, balbutire. confundere verba, imperfecte loqui. In gebruik is hier ook het elders meer gemeene stotteren, hetwelk een frequentativum is van stooten, even als hakkelen van hakken, schijnende een stamelaar bij elke lettergreep als te stooten, en de woorden, als het ware, af te hakken. Stotteren toch is, in den eigenlijken zin, dikwijls stooten, hakkelen in kleine stukjes hakken. Totteren is eigenlijk waggelen (vacillare, tremere), Eng. totter, Zweedsch tuttra, IJsl. titra.

[Touteren]

TOUTEREN, een kinderspel, elders schommelen genaamd, zijnde het woord, gelijk een ieder ziet, afgeleid van het touw, waarmede het geschiedt. Bij Kiliaan is touter, touterspel, overgezet escillum. Op sommige plaatsen noemt men het schoppen, en den schommel eene schop, waarschijnlijk naar de gedaante der houten zitplaats, welke men in sommige schommels vindt. Bij Gysbert Japix vindt men het werkwoord touter-wiegen. In het Ditmarsche is het hüschen, in het Holsteinsche schöcken. Het touw heet in het Ditmarsche Hüsch-Tau, in het Holsteinsche Schóck-Reep, te Hamburg Schock-Regen, te Breda, en daar omstreeks, touter. Op sommige plaatsen van Gelderland wordt het schommelen ruilen genaamd, waarschijnlijk om dezelfde reden,

{==608==} {>>pagina-aanduiding<<}
om welke het bekend werktuig mangel dien naam draagt, d.i. uit hoofde van het zich over en weder toeduwen, hetwelk zij, die een ander schommelen, gestadig doen.

[Touw]

TOUW. Onder de woorden, welke men hier een ander geslacht, dan elders, toevoegt, is ook dat van touw, hetwelk in deze streken genoegzaam altijd mannelijk of vrouwelijk gemaakt wordt.

[Touw]

TOUW wordt ten platten lande somtijds gebruikt voor het getuig of liever de strengen van een wagen. Dat het door geheel Nederland, gelijk nog in het Plat-Duitsch, die beteekenis moet gehad hebben, blijkt uit de spreekwijze in het touw zijn. Dagelijks hoort men overal altijd in het touw zijn, voor altijd bezig gehouden worden.

[Tradden]

TRADDEN, voor traden.

[Tralie]

TRALIE noemen de bouwlieden in de Bredasche streken eene rij schoven, naar de gelijkheid van een in evenredigheid geplaatst houten of ijzeren traliewerk.

[Trampen]

TRAMPEN zegt men hier nog wel voor trappen. Zie omtrent hetzelve F. Junius, Gloss. Goth. p. 53.

[Trappen]

TRAPPEN, op eene in Holland ongewone wijze, voor treden. B.v. trap in, trap binnen, trap achter enz. Zoo ook zich vertrappen voor zich vertreden, eenen kleinen uitstap doen, om niet te lang stil te zitten.


{==609==} {>>pagina-aanduiding<<}

[Treeft]

TREEFT. Dit woord behoort hier wel niet uitsluitend te huis, doch komt, zoowel als het werktuig zelf, hier meer voor, dan op andere plaatsen. Kiliaan beschrijft het tripus ferreus, ollae sustentaculum.

[Trekken]

TREKKEN. Op iemand trekken; de trekken, de gelaatstrekken van iemand hebben, op iemand gelijken. Ook het zelfst. naamw. trekking, in de beteekenis van gelijkenis, heb ik, zelfs onder lieden van den beschaafden stand, hooren gebruiken, ja ook het meervoud trekkingen.

[Trekken]

TREKKEN. Te werk trekken, voor aan het werk gaan. Het trekt aan het vriezen, het trekt aan het dooijen, voor het gaat aan het vriezen, het gaat aan het dooijen. Op gelijke wijze bedienden zich de ouden ook van tijen.

[Trekken]

TREKKEN, voor uitstellen, en als een verbum activum en als een verbum neutrum. B.v. active: ik zal het nog wat trekken; ik zal daarmede nog wat trekken; neutrum: het trekt lang, eer er beslissing in deze zaak komt. In den Teuthonista is het tracken, en wordt aldaar uitgelegd toeven, heiden. Het is het Latijnsche protrahere. In dezelfde beteekenis heeft Kiliaan vertrekken; en de Teuthonista vertracken, active. Over vertijgen, dat van tijgen, trekken, komt, voor differre, protrahere, zie den Hr. Ackersdyk, in het vervolg der Taalk. aanmerkk. op verouderde woorden van den Bijbel, blz. 104 en 105.

[Treuzelen]

TREUZELEN, voor traaglijk iets verrigten. Bij Kiliaan vind ik trantselen, tarde et ignave progredi; trensselen,

{==610==} {>>pagina-aanduiding<<}
ignave operam praestare, lente et segniter agere. Bij Meyer, in zijne verouderde woorden, is trensselen, trantselen, futselen, luijelijk zijn werk doen. Van treuzelen is een treuzelaar en een treuzel.

[Triumf]

TRIUMF. Een eereboog, of eene eerepoort, wordt hier een triumf genaamd, zooveel als triumfboog, uit hoofde van de gelijkenis, of misschien wel, omdat alle praal of plegtigheid, van welken aard ook, oudtijds hier te lande met den bastaard-naam van triumf bestempeld werd; zie den Hoogleeraar Wassenbergh, Taalkundige Bijdragen tot den Frieschen tongval, 2. stuk, blz. 7. ‘In 't leste worden tot een vernieuwinge ēn teijckē van blijschappen ēn vreughden gout ēn silver met hand follen teffens van boven neder onder 't gemeijn volck gestroijt ēn geworpen, den dagh gheviert, ēn des avonts groote triumphe in de geheele stadt met vuijren, lichten ēn andersins bedreven,’ leest men in het Buyr-spraecks-boek van Utrecht. Zie de aanteekeningen van Lappius achter de Res Ultrajectinae van Lambert. Hortensius. Triomphe drijven voor feest vieren vindt men bij Phil. Numan, Strijt des Gemoets, 1. D. blz. 21, b, en triompheren, in dezelfde beteekenis, in de Nieuwe Chronycke van Brabandt, te Antw. bij J. Mollyns, 1565, fol. 364, kol. 1. Men vindt van een triumphelijk avondmaal gewag gemaakt in een zeldzaam voorkomend boek, ten titel voerende: De seer wonderlijcke schoone, triumphelijcke Incompst, van den hooghmogenden Prince Philips, Prince van Spaignen, Caroli des vijfden, Keijsers Sone. Een werkje van soortgelijke natuur werd door Corn. Manilius geschreven en gedrukt te Gent in 1549,

{==611==} {>>pagina-aanduiding<<}
onder den titel van Declaratie van den Triumphe, beweezen den hoog ghebooren Prince van Spangjen Philips, des Keisers Charles van Oostenrijks Zoone, binnen de stadt van Ghendt, den XIII Julii MDXLIX, op rijm gesteldt.
Voor praal in het algemeen werd oudtijds ook het woord triumphe bij de Franschen gebruikt. Olivier de la Marche, de schrijver der bekende Mémoires, heeft ook een werk geschreven, van hetwelk de titel is: Le Parement et Triumphe des Dames d'honneur; auquel sont contenus et déclarezdous les habits, triumphes et ornemens qui appartiennent à toutes femmes d'honneur; etc.

[Triumfklok]

TRIUMFKLOK, of, volgens de hedendaagsche spelling, triomfklok, wordt hier genaamd de groote klok of zoo gezegde bom, die bij feestelijke gelegenheden geluid wordt.

[Trommelslag]

TROMMELSLAG. Bij of met trommelslag huren worden hier de bevelhebbers van het krijgsvolk gezegd te doen, wanneer dezelve hunne huizen of kamers op dien voet huren, dat de huur gebroken is, wanneer binnen den bepaalden huurtijd bevel tot uittrekken komt.

[Trots]

TROTS, voor trotschheid. Op iets trots voeren, op iets hoovaardig zijn. Elders is het niet, dan in dichtmaat bekend.

[Trouw]

TROUW. Trouwe Heer, voor waarde, dierbare Heer, heb ik hier eene enkele keer hooren gebruiken. In de Zuide-
{==612==} {>>pagina-aanduiding<<}
lijke Nederl. is het gemeener; en dat het eertijds in Holland ook in die beteekenis moet in gebruik geweest zijn, meen ik bij Constantyn Huygens ergens opgemerkt te hebben. Het is eene navolging van het Duitsche mein trauster Herr, mein traustes Kind, enz. Zie mijne oud-Friesche spreekwoorden, blz. 221.

[Trouwen]

TROUWEN, op de wijze der Duitschers, voor betrouwen, vertrouwen; b.v. ik trouw dat, of hem niet. Het is minder een Germanismus, dan een reeds ten tijde van Kiliaan verouderd woord; doch wordt evenwel ook nog gebruikt door wijlen den Heer Trip, Tijdwinst in ledige uuren, blz. 148. Dan voor toevertrouwen, het Duitsche aanvertrouwen, heb ik het alhier nooit gehoord. Trouw, voor het zelfst. naamw. vertrouwen, in de beteekenis van toevertrouwing, heeft Numan, Strijt des Gemoets, fol. 99, b.

[Tuijeren]

TUIJEREN noemt men in de Baronie van Breda hetgeen, wat men elders noemt het opstallen van het vee tegen den winter. Dat het woord oorspronkelijk meest van het vee gebezigd is, blijkt daaruit, dat het bij Kiliaan is vincire pecora in pascuis, en dat het tegenwoordig gebruik voor het opstallen van het vee volkomen rigtig is, toont de algemeene beteekenis van hetzelve, welke die van binden is, aan. Trouwens Kiliaan laat op de aangehaalde woorden volgen vincire pedicis, connectere, nectere continuato ordine; lìgare. Angl. tye; en tuijer is bij hem pedica, lorum, loramentum, alsmede series longa rerum connexarum. Men brenge hiertoe ook het zeemanswoord vertuijen en tui-anker. De oorsprong is waarschijnlijk in het

{==613==} {>>pagina-aanduiding<<}
Angels. tian, vincire, ligare. In het Neder-Saksisch geeft men aan ons tuijeren den naam van türen, tüeren. Zie wijders het Brem. Nieder-Sächs. Wörterb., op Tider en op Tidern.

[Tuil]

TUIL. Men zegt hier zijnen tuil volgen. Bij Kiliaan is het tuijlen sijnen tuijl. In plaats van iemand laten uittuilen, hetwelk men elders hoort, gebruikt men hier veel de spreekwijze iemand zijnen tuil laten gaan of volgen.

[Tuiltje]

TUILTJE zegt men hier voor hetgeen men elders een ruiker noemt, waar tuiltje naauwelijks, dan in den dichterlijken stijl bekend is.

[Tuin]

TUIN. De Heer Ypey, in zijne meermaals aangehaalde Taalkundige aanmerk., de plaats aanhalende van Math. 21. v. 23: ‘Daar was een heere des huis, die eenen wijngaert plantede, en settede eenen tuijn daaromme,’ voegt daarbij: ‘voor de meeste lezers moet de beteekenis van het woord tuijn hier donker zijn.’ Dan voorzeker zal zij zulks niet voor eenen Bredanaar zijn, die genoegzaam nooit, dan door eenen vreemde het woord tuin voor eenen hof hoort gebruiken. Door tuin verstaat men hier, volgens den aard van het woord, eene lage omheining, van welke natuur ook, hetzij eene hegge of anderzins, eene omtuining, welk woord ook op meer plaatsen in gebruik is. Zoo wordt hier b.v. het doophuis of het doophek, elders ook wel eenvoudig het hekje, in Friesland het vierkant geheeten, met den naam van den tuin aangeduid. Ook noemt men hier tuin het hekje in de lantarens en op de nachtblakers ter be-
{==614==} {>>pagina-aanduiding<<}
hoeding van de kaars voor omvallen. In Oost-Friesland verstaat men er zelfs eenen aarden wal door. Het woord tuin komt af van dun, hetwelk verscheidene beteekenissen heeft, onder welke ook die van sepimentum en locus septus, in welke zin het afgeleid is van tijnen, Angels. tunan, tynan, sepire. Zie Wachter in Dun, vergeleken met de Nieuwe Bijdragen, 1. D. blz. 455. En dit tunan, tynan, is wederom verwant met het Goth. tains, ons teen, waaruit blijkt, dat tuin eigenlijk eene omheining van
teenen is, even gelijk gaarde, ook voor eenen hof gebruikt wordende, oorspronkelijk eene omheining van gaarden, d.i. roeden, takken, teenen, is. Van tuin, in de beteekenis van omheining, zie Huydecoper, Proeve, 1. D. blz. 41, en 108 der 2. uitgave. Op sommige plaatsen van Gelderland zegt men betuind voor beperkt, ook in den zedelijken zin. Betuynen is bij Kiliaan sepire, consepire, praesepire, circumsepire; dan vertuinen heeft hij niet, hetwelk bij Plantyn is clorre de hayes, met heggen omgeven. In de Ordonnantie van Graaf Hendrik van Nassau, van dato 12 Nov. 1534, op het timmeren der afgebrande huizen, vindt men gewag gemaakt van tuynselen, dat is omtuiningen; het wordt gevoegd bij heynselen, dat is heiningen; er wordt aldaar verboden dezelve te maken van riet, stroo of andere ligt brandbare stoffe. - Getuynte wordt gezegd van de laken-ramen, in het Handschrift der Keuren van Breda, van welke ik twee afschriften bezit, op het artikel van den wolwercke. In hetzelfde handschrift wordt in zeker stuk van Hendrick Hertogh van Braband, des jaars 1200, onder de te verbeuren breuken, ook de pene van 20 schellingen Lovens gesteld op het

{==615==} {>>pagina-aanduiding<<}
loopen in eens anders huis tot het vodergetuynte, waardoor misschien moet verstaan worden het voorgetuinte.

[Tuinwerk]

TUINWERK, voor traliewerk: zie tuin.

[Tuischen]

TUISCHEN, voor verruilen. Kiliaan heeft tuyschen, tuytelen, tommen, permutare, commutare. De afleiding, welke hij daarbij voegt van Theuth of Theuthates, d.i. Mercurius, den God der kooplieden, komt mij wat gezocht voor. Beter is het met Wachter hier eene geleerde onwetendheid te belijden. Tuinman doet het, even als tusschen, van twee komen, als zijnde eene handeling tusschen twee. Dan het komt van het Duitsche taüschen, hetwelk zich niet zoo gemakkelijk van zwei laat afleiden, als zwisschen. Oudtijds beteekende hier te lande tuischen ook spelen, dobbelen. Hiervan bij Bredero, in zijne Klucht van de Koe:

‘Hij tuijste, hij wedde, hij ruijlde, hij sammelde heel fraai.’ 

en bij Anna Byns, 1. B. 11. Refer.:

‘Si dobbelen, si tuysscen, si spelen, si mommen.’ 

Het komt mij twijfelachtig voor, of Huygens het voor ruilen of voor spelen, dobbelen, neme, in zijn Hofwijck:

‘Mijn linnenkassen kael verwachten sonder schrik, 
Wie tegens sulcken winst will tuyschen om een' strick.’ 

Tuysch voor spel heeft hij in zijne Zee-straet, blz. 421, en Mengel., blz. 551. In sommige oude Ordonnantiën worden verboden tuisscherijen en dobbelspelen, of allerlei spel met teerlingen en kaartspelen, zoodat ik denk, dat tuisschen in dien zin van het wisselen

{==616==} {>>pagina-aanduiding<<}
der kaarten is ontleend, even als dobbelen van het over en weder werpen der steenen. In het Bretonsch wordt teuzi gezegd van het mengen der metalen.

[Tukken]

TUKKEN komt bij Meyer onder de verouderde woorden voor; dan hier wordt het nog veel gebruikt, maar als tuken uitgesproken. Het is toeven, vertoeven, dralen, talmen. B.v. Het tukte nog al wat, eer het er toe kwam; hij tukt lang met de zaak, enz. Met tukken, d.i. met horten en stooten.

[Turfschop]

TURFSCHOP noemen de boeren in deze slreken de plaats, waar de turven bewaard worden. In den Teuthonista vindt men borde, hutte, schop, leuve, tugurium, tegerium, contubernium, tabernaculum, casa, pergulum, teges etc. Bij Kiliaan is schop overgezet tegumentum, quidquid tegit. Het is hetzelfde als het Eng. skep en shop, welk laatste thans wel slechts een winkel beteekent, maar van het Angel-Saks. sceop komt, dat eertijds eene algemeenere beteekenis gehad heeft; zie Junius, Etymologic. Anglic., op shop. Bij Wachter is Schapp overgezet armarium, en hij Vereluis, in Indice Scytho-Scandico, heet skap, repositorium. Ik twijfel niet, of het is 't zelfde als schop en schap, 'twelk wij reeds in schaprade gezien hebben. In Vlaanderen is, volgens Burman, Aanmerk., blz. 149, schuppe nog in gebruik, schoon in nog engere beteekenis, dan het Eng. shop, als aldaar slechts een komenij-winkel beteekenende, en hij die zoodanig een winkel houdt, een schuppenier genaamd wordende. In Neder Saksen wordt Torfschupp insgelijks gebruikt van eene hut voor turf. Zie het Brem. Nieder-Sächs. Wörterb. op Schupp.


{==617==} {>>pagina-aanduiding<<}

[Tusschen]

TUSSCHEN. Men zegt hier in plaats van intusschen somtijds tusschen die en twee. Ik denk, dat zulks verbasterd is uit tusschen dien tweeën; en dan beantwoordt het volmaakt aan het Duitsche inzwisschen, hetwelk, even als ons intusschen, in het midden van tweeën beteekent.

[Tutelken]

TUTELKEN heb ik te Breda als een liefkozend woordje hooren gebruiken, even als in Friesland tuwttelke, tuijtelke, en zelfs tuwt, tuit, toot, waarvoor men elders bekje zegt; zie mijne oud-Friesche spreekwoorden, blz. 92, en Register, blz. 124. Zelfs heb ik menigmaal hier, even als in andere Brabandsche plaatsen, tuutje hooren gebruiken, vooral tegen kleine kinderen. Zoude dit ook zooveel zijn als tootje, totje, voor hetwelk men, bij verbastering, veel, zoo hier a ls elders, dotje hoort?

[Tij]

TIJ, voor tijd, hoort men hier veel meer, dan elders. Men zegt hier ook niet zelden zoo tij, voor zoodra, zoo ras, b.v. ik zal het doen, zoo tij of zoo tij als het noodig is. Het heet in deze beteekenis zoo veel als zoo tijdig. Daar ik echter deze spreekwijze meest door van elders inkomenden heb hooren gebruiken, zoude ik niet durven verzekeren, dat het oorspronkelijk Bredaasch is, schoon het mij bij mijne komst alhier vreemd voorkwam.

[Tijd]

TIJD. In plaats van over eenigen tijd of over een tijd, gelijk men ook wel, schoon zeldzamer, zegt, hoort men hier veel over tijd. Dit over heeft in deze spreekwijzen de beteekenis van voor, in welke hetzelve oudtijds veel gebezigd werd; zie den Heer Steenwinkel,

{==618==} {>>pagina-aanduiding<<}
op van Maerland, 1. D. blz. 4. Per metathesin is hetzelve in later tijd veel in voor veranderd. Naauwkeurige sprekers zeggen ook, naar de hedendaagsche wijze, voor eenigen tijd.

[Tijde]

TIJDE wordt hier als een bijwoord gebruikt voor ras, in de spreekwijze van zoo tijde als, d.i. zoo ras als.

[Tijding]

TIJDING. Tijding doen, voor tijding geven, bescheid doen, antwoord geven. Ten platten lande zegt men ting doen. Somtijds wordt het gebruikt voor eenvoudig kennis geven.

[Tijgen]

TIJGEN, of, bij verkorting, tijen, voor trekken. B.v. te werk tijen, het weder tijet aan het vriezen. Beide de woorden zijn zeer goed.

[Tijmis]

TIJMIS, voor tijm. Het een en ander wordt door geheel Braband onverschillig gebruikt.

[Tijns]

TIJNS, schatting. Het wordt doorgaans bij cijnsen gevoegd. Cijnsen en tijnsen. Ondertusschen schijnt het oorspronkelijk een en hetzelfde woord te zijn. Zie aanteekeningen op de Friesche Wetten, blz. 10, alwaar tins afgeleid wordt van zinsa, in de Glossae Pezz. vertaald vectigalia. Ook zijn deze woorden bij Kiliaan dezelfde, die dezelve overzet census, vectigal, pensio, tributum. Hickes, Gramm. Anglo-Sax. et Moeso-Goth. p. 146 en 147, zegt tensa of tinsa een Frank-Th. woord te zijn. Zie denzelve.


{==619==} {>>pagina-aanduiding<<}

U.

[U]

U wordt hier nooit met uw verward, gelijk elders onnoemelijk veel plaats heeft, zelfs in het schrijven onder beschaafde lieden. Het onderscheid wordt zelfs onder het laagste gemeen waargenomen, hoezeer het, volgens den Brabandschen tongval, ou, hetwelk als oe wordt uitgesproken, voor u, en ouw voor uw zegt. In Braband en Vlaanderen spreekt men ou of oe, voor u, als au uit.

[Uitbedingen]

UITBEDINGEN. Niet ongemeen is in ons Vaderland ergens iets uit bedingen, en dan zijn het, meen ik, twee woorden; dan hier zegt men ook zich iets uitbedingen, in plaats van vooruitbedingen, voorbedingen. Ik denk het een germanismus te zijn.

[Uitbellen]

UITBELLEN, voor iets door den uitroeper doen omroepen. Zie Belleman. Men zegt ook wel, doch minder gemeen, uitklinken of omklinken, wordende de omroeper ook in oude stadsbesluiten de stadsklinker genaamd.

[Uitblinken]

UITBLINKEN. Op eene zonderlinge wijze heb ik dit werkwoord door oorspronkelijke Bredanaars hooren bezigen in de eenvoudige beteekenis van blijken. B.v. het zal nu haast moeten uitblinken, wat hij in zijn schild voere.


{==620==} {>>pagina-aanduiding<<}

[Uitdoen]

UITDOEN wordt hier somtijds gebruikt in spreekwijzen, in welke men elders het woord uitmaken bezigen zoude; b.v. zij kunnen met hen allen geen honderd guldens uitdoen; om nu van andere minder ongemeene niet te gewagen, als hij kan niets uitdoen, voor uitrigten, en dergelijke. Doen en maken worden door de ouden onverschillig door elkander gebruikt. Zie de Heeren Ypey en Ackersdyck, Taalkund. aanmerk. op verouderde woorden van den Staten-Bijbel, blz. 21 en 22; en mijne Oud-Friesche Spreekwoorden, blz. 79, en blz. 26 en 27 van het Register.

[Uiter]

UITER. Deze onafscheidelijke vergelijkende trap van uit heeft elders slechts in weinige zamenstellingen plaats, b.v. in uiterwaard en uiterbuurt; dan hier is dezelve meer in gebruik, als in uiterkant voor buitenkant, uiterrand voor buitenrand, uiterstijl voor buitenstijl enz.

[Uiteren]

UITEREN wordt hier somtijds als een voortdurend werkwoord gebruikt voor uiten. De Hr. Wassenbergh teekent in zijn Idiot. Fris. aan, dat het in dien zin ook door Gysbert Japiks is gebezigd. Ik meen het in Friesland ook nog gebruikelijk te zijn, en 't wel in aanhalingen uit oude Schrijvers aangetroffen te hebben. Ik herinner mij althans bij Huydecoper, Proeve, blz. 585, gevonden te hebben de vraag, waarom men zoo wel van om niet zoude kunnen maken ommen, ommeren, als van uit, uiten, uiteren. Bij Vondel en meermalen bij Hooft treft men dit uiteren aan; dan meest gebruikte men het in ouden tijd voor dikwijls of luidruchtig uiten. Ook werd uiteren bij de ouden ge-
{==621==} {>>pagina-aanduiding<<}
bezigd in de beteekenis van zich door daden kenbaar maken, zich uitwendig vertoonen. Bredero, Stommen Ridder, 1. uitkomen:

‘De mensch is sonderlingh 
Vaeck anders als hij uijtert, 
Nadat hij rust of ruijtert.’ 

d.i. naar dat hij stil, bedaard of aan het hollen is. Ik herinner mij zelfs ruit voor wild aangetroffen te hebben, zonder mij de plaats te kunnen herinneren.

[Uiterlijk]

UITERLIJK wordt bij den deftigen burgerstand ten platten lande op eene bijzondere wijze gebruikt, welke men bezwaarlijk elders zal aantreffen, b.v. ik ben u uiterlijk dankbaar, ik ben u uiterlijk verpligt, voor ten uiterste. Zoo ook: de zieke is beter, doch uiterlijk zwak, voor uiterst zwak.

[Uitersgang, of uitersgank]

UITERSGANG, of UITERSGANK wordt, naar ik onderrigt ben, in deze streken de tijd genaamd, op welken het gezaaide graan, bijzonder de rogge, uitkomt.

[Uitgaan]

UITGAAN. Op een huis of andere vaste goederen worden gezegd uit te gaan de verpondingen, renten, chijnsen, of andere ongelden, die op dezelve uitgeschreven of ten laste van dezelve uitgegeven zijn. Ik meen, dat men eigenlijk zoude moeten zeggen, dat van een huis of andere vaste goederen zoodanige gelden uitgaan, of wel uit, gelijk in oude stedelijke stukken voorkomt. Dan het woord is niet bij uitsluiting hier te huis behoorende. In Gelderland en Utrecht worden zelfs op sommige plaatsen zoodanige renten of chijnsen uitgangen genaamd.


{==622==} {>>pagina-aanduiding<<}

[Uitgang]

UITGANG. De uitgang wordt door de bouwlieden hier gezegd voor het vroege voorjaar, hetzij zulks beteekene den uitgang van den winter, hetzij den uitgang van de vasten. Bij Kiliaan vind ik uitgaande jaar en hetzelve overgezet annus extremus.

[Uitgenomen]

UITGENOMEN wordt in de Baronie, naar de kanten van de Lange-straat, niet alleen adverbialiter gebruikt voor bij uitnemendheid, maar ook als een adjectivum voor uitgelezen, voortreffelijk. Dat het zeer goed aldus gebruikt wordt, kan blijken uit het verhandelde door den Hr. Ypey, vervolg der verouderde woorden van den Staten-Bijbel, blz. 105 en 106.

[Uitharen]

UITHAREN wordt in de Baronie veel gezegd voor uitwasemen. Haere is bij Kiliaan, urens pruina, urens frigore ventus, adurens frigus, matutinum gelu, torrens gelu; en haeren is bij denzelfde urentem auram spirare.

[Uitlaat]

UITLAAT komt bij Kiliaan als een verouderd woord voor in de beteekenis van projectura, projectum, appendix aedificii. Echter wordt het in die beteekenis nog zeer veel gebruikt in de Baronie van Breda, voornamelijk met betrekking tot de schuren. Ik denk het zooveel als uitzetting, uitleg, te zijn; of misschien is het alzoo genaamd, omdat men het vee uit de stallen latende daaronder kan plaatsen. Sommige boeren spreken het, bij verkorting, uilaat uit. Misschien worden de zoogenaamde uilengevels in Groningerland aldus genaamd in plaats van uitlaatgevels. Bij de ouden vindt men het ook wel ulaat gespeld.


{==623==} {>>pagina-aanduiding<<}

[Uitleggen]

UITLEGGEN. Eenen akker uitleggen beteekent in de Baronie van Breda eenen hoogen, onvruchtbaren akker, door jaarlijksche afzanding, verlagen en vruchtbaar maken.

[Uitlichten]

UITLICHTEN. De ziel uitlichten heeten hier de Roomschgezinden eenen stervende eene brandende waskaars in de hand geven.

[Uitlichten]

UITLICHTEN. Iemand uitlichten of uitluchten, voor iemand uitschelden, iemands gebreken of slechtheden aan het licht brengen. In het Neder-Saks. zegt men ook ütlüchten voor uitschelden.

[Uitluiden]

UITLUIDEN, of uitluijen, zegt men hier van het luiden ter gelegenheid van iemands dood of begrafenis. Elders zegt men beluiden. Bekend is het gezegde van Vondel, die, aan zijnen Palamedes zittende te werken, toen hem de dood van Prins Maurits berigt werd, antwoordde: ‘Ik ben reeds bezig hem te beluiden.’

[Uitmollen]

UITMOLLEN, zoo in den bedrijvenden zin, voor uitwroeten, uitgraven, als in den onzijdigen zin, voor uitwoelen, langzamerhand met kleine aardgedeelten, doorzijpering als anderszins uitgehold worden. Het komt niet van het diertje mol, molle, maar van mol, molde, aarde, van hetwelk het diertje zelf den naam heeft, als oorspronkelijk heetende molworp, van het omwerpen van den grond. Zie mijne Oud-Friesche spreekwoorden, blz. 52, en Register, blz. 89.

[Uitmunten]

UITMUNTEN. Bedrijvend werkwoord voor uitmonsteren,

{==624==} {>>pagina-aanduiding<<}
uitkippen, uitzonderen, doch meest in eenen kwaden zin; zullende het misschien willen zeggen het bijzonder op iemand gemunt hebben. Dan ook uitsteken wordt hier active voor uitkippen gebruikt, hetwelk men bij de ouden ook voor uitzonderen, en uitstekend voor uitnemend vindt. Op gelijke wijze, als uitmunten hier zooveel als uitnemen is, beteekent in de oude taal uitnemen somtijds uitmunten; zie de Heeren Ypey en Ackersdyck, verouderde woorden in den Staten-Bijbel, blz. 107 en 108, van Hasselt, op Kiliaan, in voce wtnemen, en den Hr. Weiland, op uitgenomen.

[Uitroeper]

UITROEPER. Aldus noemt men te Breda de stads-ambtenaar, die de roerende goederen in het openbaar verkoopt, elders afslager of, met een onduitsch woord, vendumeester genaamd. Zie Kiliaan in wtroep, wtroep houden, wtroep-boek, enz. Elders in Braband zegt men eenvoudig roeper, en roepen heet ook te Breda bij eene openbare verkooping zoo veel als te koop stellen, zeggende men b.v. welk stuk is het eerst geroepen? d.i. geveild. Te Bergen-op Zoom zegt men oproeper, hetwelk eigenaardiger is, dan afslager, dewijl roerende goederen doorgaans bij opbod verkocht worden. Ook te Hamburg heet een zoodanig ambtenaar Utróper, en de verkooping zelve Utroop. In Frankrijk zegt men crieur, nog in Zeeland crieerder, van het oud Nederlandsche woord kraijieren (kraijeren), in den Teuthonista en bij Kiliaan te vinden, en door velen onzer oude schrijvers gebruikt, onder anderen door Philip Numan, Strijt des Gemoets, fol. 14, b., die in denzelfden zin van clamare ook craijen naar bermherticheit heeft, fol. 45, a; en fol. 104, b:

{==625==} {>>pagina-aanduiding<<}
de crancke die naer gesontheyt craeyt. In Engeland heet ook de afslager bij de openbare verkoopingen, met een volkomen Latijnsch woord, proclamator.

[Uitschieten]

UITSCHIETEN. Zie aanschieten, zeggende men zoowel als zijn rok aanschieten ook zijn rok uitschieten. Ook in den figuurlijken zin wordt het hier gebruikt, even als het Latijnsche exuere, voor den persoon afleggen; b.v. den Doctor uitschieten, den Predikant uitschieten, enz.

[Uitstaan]

UITSTAAN, voor uithouden, in de beteekenis van harden, is overal zeer gemeen; b.v. ik kan de pijn niet uitstaan; maar hier gebruikt men het ook op eene meer bijzondere wijze; b.v. ik kan het niet uitstaan op den duur zoo veel geld daaraan te geven.

[Uitstek]

UITSTEK, voor uitsteking, uitmunting. B.v. Ik houd niet van uitstek boven anderen.

[Uitsteken]

UITSTEKEN. Zie uitmunten.

[Uitstrijken]

UITSTRIJKEN. Iemand uitstrijken, voor iemand met opzet te leur stellen, voor den gek houden. Men vindt het woord in dezen zin bij Bredero, in zijn Moortjen, op het einde van het 2. bedrijf:

‘Ick acht de man wel groot, die haarlie (de hoeren) van gelijcken, 
Met vuijlheijdt en bedrogh kan schandelijck uitstrijcken, 
En oft ten quaatsten quam, dat het heel quaelijck voer; 

{==626==} {>>pagina-aanduiding<<}

Wat sou men seggen? niet, men weet wel 't is een hoer; 
Sij moet de jonghman eerst eens hebben uitgestreken.’ 

Alsmede bij Vondel, Herschepp. van Ovid. 1. B.v. 739, en 6. B.v. 224 in dien zin. Bij Kiliaan is het overgezet decipere, circumscribere aliquem, imponere alicui, os oblinere; imposturam facere, ludificari, illudere, eludere. In dezen laatsten zin legt Huygens het een Antwerpsch vrouwspersoon in den mond, in zijne Klucht Trijn Cornelis, 1. bedr. 2. uitk.:

‘Ge prueft (beproeft) ieens of gl'ons kunt uijtstraijcke met ou vaijse.’ 


[Uitvaart]

UITVAART is, volgens de eigenlijke beteekenis van het woord, de lijkstaatsie bij de begrafenis; in het Passinael, Winterstuck, van 1489, fol. 178, d, genaamd het wtleiden; Fransch convoi funèbre. Dan híer wordt daardoor verstaan de plegtige lijkdienst voor de overledenen, ook die, welke zes weken of ook wel een jaar na het afsterven geschiedt. Ook voor uitvaart in de tegenwoordig gebruikelijke beteekenis vindt men uijtlijde in het Tractaat, gemaakt bij den Pastoir ende Koster der Kercke van Breda en Burgemeesteren, van des Pastoirs rechten, den 12. dag in Januario 1481, te vinden in de Oude keuren van Breda, van welke ik twee eensluidende handschriften bezit: ‘voort als sijt brachten (een vreemd gedege lijk, d.i. volwassen lijk) na der hoge misse so sullen sij den prochiaan cautie doen, een uijtlijde daar na te doen.’

[Uitverkooper]

UITVERKOOPER. Iemand, die in het klein, hetzij voor een ander, hetzij voor eigene rekening, aan zijn huis verkoopt, waarin hij verschilt van den uitventer, die zijne waar langs de deuren te koop veilt.


{==627==} {>>pagina-aanduiding<<}

[Uitvlaggen]

UITVLAGGEN is hier van ruigte en onkruid, tot vlaggen geworden, zuiveren.
Een bosch uitvlaggen, een bosch geheel van vlaggen zuiveren of ledigen. Zie plaggen.

[Uitwegen]

UITWEGEN, voor een uitweg hebben.

[Uitzetten]

UITZETTEN. Men zegt hier, gelijk ik ook wel elders gehoord heb, niets met iemand uit te zetten hebben, voor uitstaan hebben, te doen hebben. Dan daarenboven hoort men hier veel de spreekwijzen: niets met iemand kunnen uitzetten, met alle moeite nog niets kunnen uitzetten, voor uitrigten, uitvoeren, uitwerken, te weeg brengen, van eenen persoon gesproken. Het wordt ook gebruikt voor uitmaken, beteekenen, wanneer men van eene zaak gewaagt. B.v. Dat kan niets uitzetten, waarvoor men anders zegt: dat maakt niets uit.

[Uitzoeken]

UITZOEKEN. Iets op iemand uitzoeken, voor iets uitvinden, om iemand iets betaald te zetten; iemand iets te huis brengen, gelijk het spreekwoord zegt. Men hoort ook wel eens, in verbindtenis met de overige deelen des gespreks, iemand uitzoeken, voor het op iemand geladen hebben.

[Uitzonderen]

UITZONDEREN wordt hier veeltijds in eenen zin gebruikt, welke geheel strijdig is met de gewone beteekenis; b.v. ‘men zegt, dat zij zich allen wel gekweten hebben, doch geenen worden uitgezonderd;’ d.i. in het bijzonder, als boven de anderen uitmuntende, genoemd.


{==628==} {>>pagina-aanduiding<<}

[Uitzuipen]

UITZUIPEN. Uitzuipers worden hier door de volksklasse dezulken genaamd, die ten hunnen eigenen gevalle of voordeel, ook in ambtsbetrekkingen, b.v. als gaarders der gemeene middelen, het vermogen van anderen uitputten. Elders wordt dit meer uitzuigen genaamd; dan dat uitzuipen reeds van ouds in dien zin gebruikelijk geweest is, bewijst onder anderen eene plaats uit Hooft's Nederl. Hist. 6. B., alwaar uitzuipzucht voor onverzadelijke hebzucht gebruikt wordt.

[Uur]

UUR, voor uijer.

[Uw]

UW. Nooit hoort men hier het aanstootelijke jouw voor uw, welk laatste onder het gemeen veel als ouw wordt uitgesproken.

V.

[Vagen]

VAGEN, voor vegen, elders meestal slechts in den dichterlijken stijl gebruikelijk, wordt hier dikwerf, zelfs door de landlieden, gebruikt.

[Val]

VAL, voor geval; meest echter of bijna alleen in het zamengesteld bijwoord in val voor in geval. Bij Spieghel, Herstspieg., 3. B.v. 429, leest men in allen val. Het schijnt in deze streken een Germanismus.

[Vallen]

VALLEN. In plaats van het onzijdig werkwoord, hetwelk

{==629==} {>>pagina-aanduiding<<}
men elders gebruikt in de spreekwijzen niet vies vallen, wat keurig vallen, bezigt men hier het lijdende gevallen zijn, b.v. hij is niet schuw van het vrouwelijk geslacht gevallen. Mogelijk echter is dit gevallen wel een deelwoord van het werkwoord gevallen, gebeuren, Lat. accidere.

[Vallen]

VALLEN, voor bevallen, in het kinderbed komen. Zij staat op het vallen hoort men hier niet zeldzaam van hoogzwangere vrouwen.

[Valling]

VALLING. Eene valling noemt men hier hetgeen men elders eene zinking noemt, catharrus.

[Valuw]

VALUW, voor vaal. Men vindt het veel bij oude schrijvers.

[Van]

VAN. Een van is hier, gelijk op meer plaatsen van ons Vaderland, een geslachtnaam of een toenaam; zie van dit woordje, in dezen zin genomen, den Hr. Wassenbergh, over de eigennamen der Friesen, blz. 15. In Duitschland wordt von nog voor een teeken van adeldom gehouden.

[Vand]

VAND, voor vond, heb ik nu en dan door buitenlieden hooren gebruiken. Men treft het veel in oude schriften aan. Zie van hetzelve Huydecopers Proeve, 2. uitgave, 3. D. blz. 239.

[Varen]

VAREN. Geen woord is hier gemeener, en geen, waarover ik vreemdelingen zich meer heb hooren verwonderen, dan dat van varen in de beteekenis van taedere,

{==630==} {>>pagina-aanduiding<<}
desuetudine affici. B.v. het zal hem varen, zoo lang gezelschap gehad te hebben en nu alleen te zijn. Echter heeft Kiliaan het woord in dezen zin. Uit denzelve voeren het ook aan de schrijvers der Bijdragen, 1. D. blz. 74, die evenwel niet schijnen geweten te hebben, dat het hier, en misschien ook elders, in vol gebruik is, dewijl zij zeggen, dat het ten tijde van Rodenburg nog in dien zin gebezigd werd. Echter is het hier niet zoo zeer gebruikelijk voor verdrieten, dan wel voor vreemd, ongewoon voorkomen, en zulks meest in een kwaden zin, zeggende men b.v. voor hetgeen, wat elders heet het zal hem afvallen, hier het zal hem varen. Het zelfst. naamw. vaart is in denzelfden zin hier gebruikelijk.

[Vast]

VAST. Vast brood noemt men hier het tarwenbrood, met de zemelen in hetzelve, hetwelk men in Holland gewoon is huisbakken brood te noemen. Het wordt vast brood genaamd in tegenoverstelling van het uitgezifte tarwenbrood, hetwelk in Holland lucht brood, hier lucht tarwenbrood heet.

[Vast]

VAST, digt aan. B.v. vast aan de grenzen voor digt aan de grenzen. De Hoogduitschers zeggen in dezen zin hard.

[Veger]

VEGER wordt hier altijd gebruikt voor hetgeen men elders een stoffer, en, naar de gelijkende gedaante of de borstels, een varken of een stofvarken noemt, alsmede voor een kamerbezem, haardbezem, enz,

[Veilen]

VEILEN, te koop aanbieden. Men onderscheidt het van loven daarin, dat veilen in het algemeen beteekent zijne waar te koop aanbieden, loven zekeren prijs voor dezelve vragen.


{==631==} {>>pagina-aanduiding<<}

[Veilig]

VEILIG. Men zegt elders wel veil met iets zijn, met iets als het ware te koop loopen, maar nergens, dan hier, heb ik gehoord veilig, b.v. ik ben daar zoo veilig niet mede. Ik moet echter bekennen, dat het niet door lieden van den beschaafden stand gebruikt werd.

[Ven, vennen]

VEN, VENNEN, worden in de Baronie genaamd weiden, die min of meer waterachtig zijn. Niet alleen wordt nog heden ten dage fenne in Friesland van eene weide gebruikt, maar ook in het oud-Nederlandsch was ven, venne, vene, niet alleen palus, maar ook palustre pascuum; en vennen het land was foenisecio deputare agrum, in foenisecium servare campum. Zie wijders mijne Bijdragen tot naamsuitgangen van plaatsen, blz. 37 en volgg.

[Vendelen]

VENDELEN, rond gaan, rond loopen; doch meest in eenen kwaden zin. Hij doet niet dan door de stad vendelen, d.i. straat op straat neer zwieren. Zoude het ook eenige gemeenschap hebben met het Friesche fandelen, hetwelk de Hr. Wassenbergh heeft in zijn Idiotic. Fris.? Zeer zeker is het 't zelfde woord, als het in sommige plaatsen van Neder-Saksen gebruikelijke fenteln, nietswaardige dingen doen of zeggen, nugas agere vel facere. Misschien komt het van het verouderde Duitsche fanzen, hetwelk hetzelfde beteekent en waarschijnlijk ook aan ons lanterfanten den oorsprong gegeven heeft, waarvan het eerste misschien gemeenschap heeft met ons leuteren, Fransch lanterner, traag en lui zijn.

[Veraarden]

VERAARDEN, voor ontaarden.


{==632==} {>>pagina-aanduiding<<}

[Verbaalmonden]

VERBAALMONDEN, voor veronachtzamen, wordt hier ook buiten de Regtsgeleerde Praktijk gebruikt. Zie het woord bij Kiliaan. Dan baalmond wil niet eenvoudig een voogd zeggen, maar een slechten voogd; zie Leibnitz, Collectan. Etymol. part. 2. p. 210; van bal, kwaad, balo bij Otfridus en anderen. Dat het in de oude Duitsche taal ook somtijds valsch, bedriegelijk, beteekent, getuigt, met aanvoering van dit zelfde woord, Dreyer, Vermischte Abhandlungen, 1. Th.S. 56. Balmundige, d.i. baalmondige, landen en erven noemt men in Overijssel onbeheerde, door de eigenaars verlatene, landen, van welke geene verponding betaald wordt.

[Verboeten]

VERBOETEN, voor verplanten van jong plantsoen. Ik acht het eene navolging te zijn van het elders gebruikelijke inboeten, voor het op nieuw inplanten van jonge heesters of jong stek, in plaats van het verstorvene of verplante. De ouden gebruikten verboeten voor lappen, vermaken, herstellen. Het onzamengestelde boeten wordt nog van de netten gebruikt, gelijk ook nog ketelboeter, waarvan wij eertijds hadden verketelboeten.

[Verdacht]

VERDACHT, voor verdenking, achterdocht. Het schijnt een Germanismus.

[Verdiering]

VERDIERING. Aan de kanten van Zuid-Nederland hoort men nog wel van eene verkooping bij verdiering, d.i. bij opbod. Kiliaan zegt verdieren zoowel te beteekenen duurder maken, als duurder worden.


{==633==} {>>pagina-aanduiding<<}

[Verdieven]

VERDIEVEN, voor beschuldigen van dieverij, voor een dief uitmaken.

[Verdint]

VERDINT, voor verdient. Men vindt het ook bij Phil. Numan, Strijts des Gemoets, blz. 35, b, 44, b, en elders, alsmede in het Passionael.

[Verdrogen]

VERDROGEN, voor verdragen. Ik heb veel van hem verdrogen, d.i. van hem uitgestaan, geleden, afgewacht. Ik heb het ook in oude bescheiden gevonden.

[Verduld]

VERDULD wordt hier zeer veel gebruikt voor sterk, geweldig, magtig, b.v. het is verduld koud. Ik heb altijd gemeend, dat het eene verkorting was van verduveld, verduiveld; dan de Hr. Wassenbergh, in zijn Idiot. Fris., leert ons, dat het zoo veel beteekent, als dul gemaakt. Het is van het werkwoord verdullen, hetwelk veel voorkomt bij Anna Byns, Phil. Numan en andere gelijktijdigen. Het bastaardwoord furieus, hetwelk men veel in dien eigen zin gebruikt, pleit voor de meening des Hoogleeraars, zoo wel als het oude bedullen, zot maken, hetwelk onder anderen voorkomt bij Melis Stoke, 3. B.v. 779. Dan in het Idiot. Ditmarsic., op Dodel, wordt de bastaard-vloek verdodeld ook voor verduiveld gehouden. Men bezigt verduld hier ook als een uitroepingswoord, b.v. verduld, wat is het koud!

[Verduren]

VERDUREN, voor duurder worden. Op de grenzen van Zuid-Nederland heeft verduren de beteekenis van het Fransche enchérir, opbieden. Eene verkooping bij verduring is aldaar éene verkooping bij den opslag.


{==634==} {>>pagina-aanduiding<<}

[Verdwijnen]

VERDWIJNEN, in den dadelijken zin voor doen verdwijnen. Men vindt het ook zoo bij de ouden, onder anderen bij J.B. Houwaert, Remed. der Liefden, 1. Boeck:

‘Want met vliegen en jagen can men die liefde verdwijnen.’ 

Zoo ook bij Datheen, Ps. 112, v. 2:

‘Den vromen sal een licht verschijnen, 
't Welc de duijsterheijt sal verdwijnen.’ 

Zie de Bijdragen, 1. D. blz. 94. In het voorbijgaan zij nog gezegd, dat de onvolm. verl. tijd van de aantoon. wijs hier veeltijds gelijkvloeijend wordt gemaakt. Hetzelfde heeft plaats in de Liesveldsche Bijbels, Richter., 3. lett. e.

[Verdijen]

VERDIJEN, voor verzeggen, verwenschen. Dagelijks hoort men onder den gemeenen man dat verdij ik, voor dat verzeg ik. Men houde het niet voor eene verbastering of voor een laag, door het gepeupel gevormd, woord; zijnde hetzelve zamengesteld uit het voorzetsel ver en het oude Duitsche en Nederlandsche dijen, zeggen, hetwelk ook bij Wachter voorkomt. In het Fransch zeide men voorheen dier, en nog lang in den subjunctivus die, b.v. quoiqu' on die. Meer gemeen dan verdijen is vermaledijen en benedijen, waarvan nog in oude formulieren van het gebed onzes Heeren in de eerste bede gelezen wordt gebenedijd voor geheiligd. Benedien voor zegenen vindt men ook in het Passionael, Somerstuck, fol. 223, b, der uitgave van 1489, en gebenedien in het Winterstuck, fol. 9. Men vindt in hetzelve ook verdien.

[Verflouwen]

VERFLOUWEN, voor verflaauwen. Deze uitspraak heeft

{==635==} {>>pagina-aanduiding<<}
zoo hier, als elders, in Noord-Braband, zeer veel plaats. Bij de ouden was dezelve algemeen.

[Verfomfaaijen]

VERFOMFAAIJEN zegt men hier voor verfomfooijen, bij den Heer Weiland uitgelegd, naar Halma, door verhoetelen, bederven. Het is zamengesteld uit het onafscheidbare ver en fomfooijen, 'twelk hier mede in gebruik is, doch fomfaaijen wordt uitgesproken. Zie hier voor dit woord.

[Vergaan]

VERGAAN komt bij Kiliaan voor in de beteekenis van abire, discedere. Hier wordt het gebruikt voor het gewone gaan, in de beteekenis van uitvallen, uitkomen, gelukken, slagen, het Latijnsche succedere, het Fransche réussir, b.v. hoe is u de reis vergaan? hoe is het u op reis vergaan? het is hem slecht vergaan met zijne koopmanschap. Men vindt het in dezelfde beteekenis in het Passionael, Somerstuck, fol. 61, a: ‘Verspreke dijn kint dattet hem niet qualicke en vergae,’ d.i. dat het niet slecht met hem afloope. Vergelijk fol. 186, d, en het Passionael, Winterstuck, fol. 34, c, tweede druk. Zie verder over dit woord de Taal- en Dichtk. Bijdr., 1. D. blz. 91.

[Vergang]

VERGANG, voor gang, loop, in een zedelijken zin. B.v. het is 's werelds vergang; d.i. het is 's werelds beloop.

[Vergang]

VERGANG, voor uitstap, vertreding. B.v. die man heeft nergens een vergang, d.i. heeft geene plaats, of geenen persoon, werwaarts hij zich tot uitspanning begeven kan.

[Vergang]

VERGANG, voor verval. B.v. vergang van krachten.


{==636==} {>>pagina-aanduiding<<}

[Vergangen]

VERGANGEN is hier sterk in gebruik voor verleden of voorleden. B.v. vergangen jaar, vergangene week. Zie wederom den Hr. Wassenbergh, in zijn Idiot. Frisic. Het is eigenlijk een Germanismus en in onze taal verouderd. De ouden zeiden ook ontgangen, voor ontgaan; Constthoonend Juweel van Haarlem, blz. 401, der uitgave van 1607.

[Vergitten]

VERGITTEN, voor vergeten, voornamelijk in den derden persoon van het Praes. Ind. en in den Imperativus. Het kan niet alleen verdedigd worden door het Duitsche vergissen, veranderende doorgaans de dubbelde Duitsche s bij ons in tt; maar ook door het Angel-Saks. gytan, Zweedsch gäta, IJsl. gata, zijnde het oude geten, zich herinneren, waarvan de bron waarschijnlijk in het IJsl. gaa, animum adtendere, te zoeken is. Van dit geten moet, naar mijne gedachten, ook afgeleid worden het oud-Duitsche afgetali, in het Glossar. van Lipsius als oblivio voorkomende, met voorzetting van het privativum af. Van der Mylen, Archaeol. Teut., gist het zoo veel te zijn als descensus et exitus rerum ex animo, zijnde aftale, eftale in het Duitsch descendere. Misschien is hij tot deze vergezochte afleiding gekomen door de letter l. Dan dezelve bevindt zich ook in vergetelheid.

[Vergodspenningen]

VERGODSPENNINGEN, voor eenen godspenning geven en ontvangen ter verzekering van eene aangegane huishuur, 'twelk hier nog onder eene mindere soort van lieden plaats heeft. Godspenning was ook in het oud-Fransch denier-Dieu, naderhand denier-à-Dieu. Thans zeggen de Franschen arrhe, van het Latijnsche arrha,

{==637==} {>>pagina-aanduiding<<}
waarvan wij ook eertijds arre en arpenning hadden en de Italianen nog caparra hebben. Van arrhes heeft het volk te Parijs erres gemaakt en van erres is erremens in de Regtsgeleerde Praktijk overgegaan. In het Wallisch is het ern, ernes, in het Bretonsch erres. In het Plat-Duitsch zegt men gades-geld, gaes-geld. Te Bremen zijn Gades-grooten, Gaes-grooten, Gods-grooten, het geld, dat men iemand, ter bevestiging van eene overeenkomst, op de hand geeft (waarvan het hier en daar ook wel handgeld heet), en dat deze doorgaans den armen uitreikt; in welke gewoonte, van zoodanig geld den armen toe te voegen, waarschijnlijk de benaming van Godspenning gelegen is, gelijk ook hier het geld, dat bij het toeslaan van eene openbare verkooping voor de armen bedongen wordt, de Godspenning op den slag heet. Dewijl elders soortgelijke gelden in het gelag wel gewoon waren te komen, heeten dezelve hier en daar wijnkoop, hetwelk bij den Teuthonista ook Lijckoip is.

[Verhabbezakken]

VERHABBEZAKKEN, voor overbluffen. Bij Meyer komt het onder de verouderde woorden voor.

[Verhandfoolen]

VERHANDFOOLEN, door het menigvuldig behandelen doen slijten of verwelken.

[Verhits]

VERHITS, voor verhit, meest echter van eene ligchamelijke verhitting; zie Hitse.

[Verhoetelen]

VERHOETELEN wordt hier ook in de door den Heer Wassenbergh, in zijn Idiotic. Fris., opgegevene beteekenis gebruikt, gelijk mede in die van ten onpas onder malkander hutselen. Zie hoetelen.


{==638==} {>>pagina-aanduiding<<}

[Verhouden]

VERHOUDEN. Zich verhouden, voor zich houden, zich gedragen, zich aanstellen, zich gelaten. B.v. Hij heeft zich goed verhouden; ik weet niet, hoe ik mij daarin verhouden moete. Ik meen ook wel in de oude taal zich behouden gevonden te hebben. Zich verhouden is een Germanismus en wordt bij den Hr. Weiland in die beteekenis niet gevonden.

[Verjaren]

VERJAREN, als bedrijvend werkwoord. Iemand verjaren, voor iemand, bij gelegenheid van zijn verjaargetij, met iets beschenken.

[Verjongen]

VERJONGEN, voor baardscheren. Even gelijk men in Frankrijk bij de baardscheerders leest ici l'on rajeunit, leest men bij sommigen hunner te Breda: hier verjongt men. De Duitschers gebruiken ook, in denzelfden zin, het werkwoord verjüngen. Het Latijnsche novacula, scheermes, schijnt ook van novare, in de beteekenis van verjongen, ontleend te zijn.
In het Passionael, Winterstuck, 2. druk, fol. 130, a, wordt de baertsceerer van Herodes een weinig verder genoemd een kaerle, die hem het haer gorde (d.i. rondom afsneed, en, om een bastaardstaartig woord te gebruiken, fatsoeneerde) opdat hi jonc sceenen soude.

[Verkerven]

VERKERVEN; verkeerdelijk handelen. Ambten, die levenslang vergeven worden, zegt men hier vergeven te zijn tot verkerven of versterven, in tegenoverstelling van die, welke tot weder opzeggens toe opgedragen worden.

[Verkild]

VERKILD, voor verstijfd van koude,


{==639==} {>>pagina-aanduiding<<}

[Verkoopersse]

VERKOOPERSSE, voor verkooperesse, d.i. verhoopster. De klemtoon valt op den derden lettergreep.

[Verlaaijen]

VERLAAIJEN, voor verleijen, verleiden. Zie iets over deze verandering der e in a in mijne oud-Friesche spreekwoorden, blz. 180. Ai was in het Moeso-Gothisch ons ei: want ei werd in die taal als ons ii uitgesproken, En, wat de verwisseling der d in j in de praattaal betreft, daarvan heeft men menigvuldige voorbeelden, b.v. baaijen voor baden, laaijen voor laden enz.

[Verleed]

VERLEED, voor verleid, van verleiden.

[Verleed]

VERLEED, voor verleid, verlegd.

[Verleiden]

VERLEIDEN. Men zegt op de Secretariën der Baronie van Breda verleiden niet alleen van het passeren van getuigenis, maar ook van obligatiën en andere stukken. Zie van dit woord mijne Oud-Friesche spreekwoorden, blz. 62 en 63. Dat het een algemeen woord is, tot allerlei contracten betrekkelijk, blijkt uit het regt der Drenthsche Ridders, om beleijingen in te nemen en met hun voorouderlijk adelijk zegel te bekrachtigen; d.i. testamenten, procuratiën, contracten en dergelijke acten. Zie Tegenw. Staat van Drenthe, 2. st. blz. 21.

[Verloopig]

VERLOOPIG, zamengesteld uit ver, verre (procul) en loopig. B.v. het zoude vérloopig daarmede kunnen worden, voor hetgeen wat men anders zegt: het zoude daarmede al ver heen loopen. - Eene zaak van vérloopige gevolgen, voor eene zaak van ver uitziende, naauwelijks te berekenen gevolgen.


{==640==} {>>pagina-aanduiding<<}

[Vermaan]

VERMAAN, voor waarschuwing, of hetgeen men, met een onduitsch woord, noemt advertentie.

[Vermits]

VERMITS, voor het eenvoudige mits, onder voorwaarde. Misschien moet het echter vermids geschreven worden in de beteekenis van vermiddels, 'twelk alzoo eenen goeden voorwaardelijken zin oplevert. Daarentegen vindt men bij de ouden dikwijls mits voor overmits. Hooft bezigt het nog veel alzoo.
Vermits wordt te Breda en omstreken ook veel gebruikt om de reden of oorzaak van iets uit te drukken; b.v. hij is daartoe, vermits ligchaams gebreken, onbekwaam, d.i. uit hoofde van ligchaams gebreken.

[Vernaamd]

VERNAAMD, voor vermaard. Men vindt het in die beteekenis ook bij Kiliaan en bij den Hr. Weiland. Bredero, die het insgelijks aldus heeft, gebruikt het ook voor bekend, in zijn Boertigh liedt-boeck:

‘Wilt ghij niet zijn vernaamd voor wreet.’ 


[Vernoei]

VERNOEI, verdriet. Kiliaan spelt het ook vernoij; en zoo heeft het ook het Passionael, Winterstuck, fol. 76, b, 2. druk.

[Vernoeijen, vernooijen]

VERNOEIJEN, VERNOOIJEN, voor verdrieten, spijten. Men vindt het ook in dien zin bij Phil. Numan, Strijt des Gemoets, fol. 9, a, fol. 15, a, en elders; en vernoeijt zijn, fol. 26, b. Ook bij andere gelijktijdige schrijvers wordt het gevonden. In het Passionael, Winterstuck, fol. 42, c, van den 2. druk, treft men het zelfst. naamw. vernoijt, ongeneugte, verdriet, aan, hetwelk niet als zoodanig, maar wel als deelwoord van het werkwoord vernooijen in de beteekenis van pertaesus elders voorkomt.


{==641==} {>>pagina-aanduiding<<}

[Vernuegd]

VERNUEGD, volgens de vrij algemeen in Noord-Braband aangenomene uitspraak voor vernoegd, d.i. vergenoegd. Men treft het ook bij de ouden aan, onder anderen bij Numan, Strijt des gemoets, fol. 3, a: vernueght; en vernoegen voor het werkwoord vergenoegen, fol. 83, a.

[Verouwelijken]

VEROUWELIJKEN, voor verouden, verouderen.

[Verpeuteren]

VERPEUTEREN, voor het bij iemand verbruijen, slecht laten liggen, wordt hier veel gezegd en doorgaans voor eene zeer lage en nieuw gevormde spreekwijze gehouden. Dezelve komt echter voor bij Kiliaan, die het overzet door delinquere, offendere. Zie het woord ook bij de schrijvers van het Brem. Nieder-Sächs. Wôrterb. in pôtern.

[Verpieterd]

VERPIETERD, voor verflenst, verdord, vermagerd. In het Plat-Duitsch is verpeterd, verpôterd, verbleekt, verschoten, vervuild, beschimmeld, wormstekig, oud, verlegen.

[Verreikt]

VERREIKT. Verreikt worden is, in den stijl der Bredasche regtbank, versteken worden. Het is eene leenspreukige uitdrukking van het verreiken van de hand overgenomen. Verreicken en verrecken is bij Kiliaan hetzelfde. In eenige andere geregtelijke beteekenissen vindt men nog bij denzelfde verreikt en verreiken, als: verreikt en uitgewonnen goed, bona in nexu possessionemque jure data; - verreikt van schuld, convictus debiti; - verreiken de schuld, debitum liquide probare; - verreiken den pand, instare ut sibi addicatur fundus obligatus.


{==642==} {>>pagina-aanduiding<<}

[Verschieten]

VERSCHIETEN, voor verschrikken, in welken zin het ook gevonden wordt bij Kiliaan, die het uitlegt pavore resilire; en te regt: want schrikken is ook salire. Constantyn Huygens heeft het in zijne Klucht Trijn Cornelis, 1. Bedr. 8. uitkomst:

‘ick had bekans verschoten: 
'k En wist nie wad ick sagh.’ 

om nu niet van vroegeren, als Bredero en anderen, te spreken. Van verschieten, in den eigenlijken zin van opspringen genomen, zie eenige voorbeelden in de Nieuwe Bijdragen, 1. D. blz. 514 en 515. Verschrikken, voor van plaats doen veranderen, heeft Bredero, in Jerolimo: Tot den goetwilligen Leser: ‘niet eens overleggende dat wij van binnen ons so veel hebben te herstellen en verschricken.’

[Verschieten]

VERSCHIETEN, Ik heb geen' oogen verschoten, voor: ik heb geen' oogen geloken; mij zijn de oogen zelfs niet beschoten.

[Verschillen]

VERSCHILLEN. Het kan mij niet verschillen, voor verschelen. Zie hier voor op schillen en mijne Oud Friesche Spreekwoorden, blz. 208

[Verschillig]

VERSCHILLIG is in de Baronie van Breda zoo wel in gebruik als onverschillig. Men vindt het ook bij Kiliaan. Daar onverschillig het ontkennende van verschillig is, schijnt het niet noodig, met sommigen, onverschelig te schrijven. Scheel, zegt de Heer Wassenbergh, Eigen namen der Friesen, blz. 94, hetzelfde als verschil te zijn. Daarvan ook schelinge, hetwelk in diezelfde beteekenis voorkomt in het Friesche Charterb.,

{==643==} {>>pagina-aanduiding<<}
1. D. blz. 285. Zie hieromtrent Reitz, Belga Graeciss. p 454, en denzelfden Heer Wassenbergh, Idiot. Frisic. op Scheel.

[Verscholen]

VERSCHOLEN. In deze streken wordt eene boerenmaagd gezegd te verscholen, wanneer zij zich in ondertrouw begeeft. Zoude het ook zijn, omdat zij van de school van den vader alsdan in die van den man overgaat?

[Verschouwen]

VERSCHOUWEN zeggen omstreeks Breda de landlieden voor het, door schuw te maken, wegjagen; b.v. een vogel van zijn nest.

[Verspraaijen]

VERSPRAAIJEN, voor verspreijen, verspreiden. Het is de hier nog overgeblevene Brabandsche uitspraak der ei. Zie op verlaaijen. Spraaien vindt men bij Hooft, onder anderen in deszelfs 3. Sonnet.

[Verspreed]

VERSPREED, voor verspreid. Verspreede voor verspreide, verspreidde, heeft Vondel, Poëzij, 2. D. blz. 97:

‘Waar door een lieffelijke lucht 
Van bloemen zich alzins verspreede.’ 

Dat dit geene verbastering is, blijkt uit eene menigte andere woorden in onze taal, die de ei in ee verwisselen, als: klein en kleen, weenig en weinig, gemeente en gemeinte en meer andere.

[Verstand]

VERSTAND, voor begrip. Elders hoort men wel b.v. van iets geen verstand hebben; - iemand iets niet aan het verstand kunnen brengen en dergelijke; maar niet, gelijk hier somwijlen: ik kan hem daarvan geen verstand geven, d.i. ik kan hem dat niet doen begrijpen;

{==644==} {>>pagina-aanduiding<<}
de zieke is zoo buiten westen, dat hij van niets verstand heeft, d.i. van niets bezef heeft, en dergelijke.

[Versteek]

VERSTEEK, voor versteking, verstopping, verberging, verschuiling. Zich in 't versteek houden, zich schuil houden.

[Verstillen]

VERSTILLEN, voor langzamerhand verminderen, verslappen. B.v. het verstilt een weinig met de voorjaarskoortsen of de voorjaarskoortsen verstillen wat, d.i. regeren niet meer zoo veel. De koorts verstilt dagelijks bij hem, d.i. begint dagelijks bij hem minder hevig te worden.

[Verstrekken]

VERSTREKKEN, voor duren, niet alleen in de beteekenis van duurzaam zijn of strekken, gelijk men elders zegt, maar ook in die van duren in het gemeen; b.v. het verstrekt lang met die ziekte.

[Verstrekken]

VERSTREKKEN is hier niet alleen zeer gemeen voor duren, maar ook voor uitstellen, voor hetwelk ook eenvoudig trekken gezegd wordt.

[Verteekenen]

VERTEEKENEN, voor onderteekenen, bijzonder van een verbandschrift, als eene acceptatie, een borgtogt, eene hypotheek enz. Men gebruikt het ook alzoo in Groningen.

[Vertrek]

VERTREK. Zijn vertrek nemen zegt hier nog niet zijn toevlugt, zijne schuilplaats nemen, maar eenvoudig vertrekken, in de beteekenis van een gezelschap verlaten, in welken zin het in het laatst der zestiende en begin der zeventiende eeuw veel gebruikt werd.


{==645==} {>>pagina-aanduiding<<}

[Vertrekken]

VERTREKKEN, voor uitstellen, verschuiven, vertragen. Zie over deze beteekenis van het woord Huydecoper, Proeve, 1. D. blz. 137, of 309 der 2. uitgave. In vele oude schrijvers en stukken vindt men vertrek voor uitstel, bij Kiliaan protractio, productio, prolongatio, dilatio, mora. Onder anderen heeft het Spieghel, Uiterste wil, v. 16:

‘Zijn wij van ghoeden wil, God zal zonder vertrek 
Doen worden zwak geloof een zeker vast betrouwen.’ 

en Vondel, Virgil. Lantged., B. 8, blz. 379.
Vertrekken, voor uitstellen, vertoeven, treft men meer dan eens in de Heilige Bladen aan; zie Staringh, Bijbelsch Woordenb., op het woord. Van ongewijde schrijvers vergenoeg ik mij aan te halen Houwaert, Remed. der Liefden, 1. B.:

‘Een ieghelijck minnaer bedrieght hem selve ignorant, 
Vertreckende remedie der liefden amiable.’ 

en een weinig verder:

‘Ick heb ghesien dat de wonde, die metter daet 
Eerst gheneselijck was deur 't vertrecken 
Groot onghemack heeft geleden te menighe plecken.’ 

Het is het Latijnsche protrahere.
Eene niet minder ongewone beteekenis van het woord vertrekken, welke ik echter niet weet hier ooit gebruikt gehoord te hebben, is die van vertellen, verhalen. Het komt ook voor in het Nieu Geusen lietboeck, 2. D. blz. 31, recto:

‘'t Is wel waert om vertrecken.’ 

Aan hetzelve, in dien zin genomen, beantwoordt het Fransche discourir, Ital. discorrere, Eng. discourse, middeleeuwsch-Lat. discurrere, alsmede het Gothische andrinnan. Ja misschien moet men tot hetzelf-
{==646==} {>>pagina-aanduiding<<}
de beeld ook brengen ons verhalen: want halen was in onze oude taal trekken, en deze beteekenis is zelfs nog niet geheel in onbruik; getuigen onder anderen het de scheepswoorden haal aan, de schoot aanhalen enz. In het IJsl. is hiala loqui, en dezelfde beteekenis had ook eertijds het Duitsche hahlen, hetwelk waarschijnlijk van denzelfden oorsprong is, als het Eng. to hale a ship, het Fransche hêler un vaisseau. Leibnitz, op het oud-Duitsche anhahlen, aanspreken, in den Archaeolog. Teuto van Mylius voorkomende, doet dit woord van hal komen, waartoe ook ons hel, sonorus, en helm, sonus, behooren; en dus zoude men kunnen denken, dat ons verhalen denzelfden oorsprong had, indien men konde bewijzen, dat halen bij ons ook oudtijds spreken had beteekend. Dit vertrekken vindt men ook in het Passionael, Winterstuck, 2. Druk, fol. 42, e, voor overreden, overhalen, hetwelk het hier boven van halen gezegde schijnt te bevestigen.

[Vertijen]

VERTIJEN, voor kwijting geven, met een bastaardwoord kwitantie geven, kwiteren; of ook wel voor afstand doen van zijn regt, van zijn regt afzien, zijn regt overdragen, transporteren; in deze beteekenis komt het voor bij Mieris, Charterb., 1. D. blz. 210, 378, 528. Het is in de eerste beteekenis eene zamentrekking van vertijden, in de laatste van vertijgen; hoezeer ten Kate aan beide dien zin toekenne: want vertijgen zet hij over renuntiare juri et actioni, en vertijden met den halm is bij hem infestucare. Vergelijk ook Kiliaan op die woorden, en aldaar den Hr. van Hasselt. Het tegenovergestelde is antijen; zie de korte aanteekeningen op van Maerlant, 1, 7, 32, 67.


{==647==} {>>pagina-aanduiding<<}

[Vervaren]

VERVAREN, voor heen komen, te huis komen. B.v. Ik ben nieuwsgierig, waar hij nog vervaren zal. Bij Kiliaan is vervaren, pervenire, devenire; evadere, exitum habere; ad exitum perduci. In het tweede lid dezer aangegevene beteekenis wordt het impersonaliter gebruikt. B.v. ik ben nieuwsgierig, hoe het met hem, of met deze zaak, vervaren zal.

[Verwaren]

VERWAREN, voor bewaren. In verwarender hand nemen, voor in hewarender hand. Het is een Germanismus.

[Verwen]

VERWEN. Aldus zegt men hier voor hetgeen men in Holland noemt klad-schilderen, of ook wel eenvoudig schilderen, hetwelk hier alleen van het fijn schilderen gebezigd wordt. Zoo zegt men aldaar een huis schilderen, hier verwen. Door het laatste woord wordt aldaar alleen het verwen van zijde, lakens, kousen enz. verstaan. Voor het Hollandsch taalgebruik pleit, dat de woorden kladschilder, verwer en schilder naauwkeurig het beroep dier drie soorten van lieden onderscheiden; tegen hetzelve, dat eene der schoonste fraaije kunsten en een wel eerlijk, doch slechts een handwerkers ambacht door een en hetzelfde woord van schilderen worden uitgedrukt: want men zegt wel een kladschilder, maar het werkwoord kladschilderen is, zooveel mij bekend is, niet in gebruik.

[Verwilkomen]

VERWILKOMEN, voor verwelkomen. Zie Wilkom.

[Verwinnen]

VERWINNEN hoort men hier niet zeldzaam, terwijl men elders eenvoudig winnen zoude zeggen. B.v. gij zult er niet veel bij verwinnen.


{==648==} {>>pagina-aanduiding<<}

[Verworden]

VERWORDEN, voor bederven, en als deelwoord voor bedorven. Zie over dit woord Junius, Gloss. Goth. p. 171.

[Verzetten]

VERZETTEN. De bijgeloovige Roomschen van deze streken kennen hunnen Geestelijken de magt toe van bij brand den wind te veranderen en van den brand af te wenden, om denzelve van andere gebouwen af te weren; en dit noemen zij den wind verzetten.

[Vest]

VEST, voor overdragt van een huis, van land of van andere vaste goederen. Wel verre van te denken, dat dit woord gekomen is van het Bastaard-Latijnsche investitura, denk ik eerder, dat het laatste van vesten afkomstig is, dewijl meest alle middeleeuwsch-Latijnsche woorden van Duitschen oorsprong zijn. Dit werkwoord vesten, het bastaard-Latijnsche vestire, het Duitsche festen, is, volgens Grotius, Hist. Gothor. Vandalor. etc. p. 582: ‘Confirmare, id est jus alicujus solemniter affirmare, ut sine vitio possessionem adipisci possit.’ Het komt bij Wachter ook voor in de beteekenis van bevestigen, dat hij overzet confirmare quocumque modo, daarbij voegende, dat in de Gündlingiana, 12. D. blz. 164, hiertoe het bastaard-Latijnsche pactum vestitum, ja zelfs investitura gebragt wordt. Dus zal vest of veste zooveel zijn, als bevestiging in den eigendom. Deze bevestiging geschiedde meest op eene zinnebeeldige wijze. Ducange, op investitura, telt tot meer dan tachtig manieren op. De bij ons meest bekende is de festucatio of overdragt per festucam, d.i. met een stroohalm, welke bij die gelegenheid vesthalm genoemd werd. Zie Kiliaan op dat woord, als-
{==649==} {>>pagina-aanduiding<<}
mede op halmgoedinge doen; den halm schieten, en vooral du Cange op festuca, en aldaar in exfestucare, festucare, en infestucare, gelijk ook op investitura, alsmede Leibnitz, Coll. Etym. 2, 213. Eene bijzondere wijze van
ingebeelde overdragt heeft in zekere streek van Neder-Duitschland plaats, alwaar de Burgemeester of een ander openbaar ambtenaar eene der drie punten van een driekantigen hoed in de hand houdt, en de kooper en verkooper ieder eene van de twee overige. Dezelve heet aldaar hoed-tast. Tot het vesten wordt in deze streken, om eene quasi traditio te verbeelden, een ijzeren staf gebruikt. Te Breda en daar omstreeks geeft de openbare ambtenaar, die over de overdragt staat, eerst den verkooper en naderhand den kooper het eind van een ijzeren staf of soort van roede, waarvan hij het andere eind blijft vasthouden, in de hand, of wel doet op sommige plaatsen de beide einden door de onderhandelaars vasthouden. In Drenthe legt de verkooper eenen stok op den grond, die vervolgens door den kooper wordt opgenomen. In de meeste dier plegtigheden is eene quasi traditio duidelijk zigtbaar, in sommige daarentegen straalt meer eene bevestiging in den eigendom door, zijnde het bekend, dat bij ons voorheen de aanraking der roede van Justitie eene plegtige bevestiging was. Van het zelfst. naamw. veste komt vesten en gevest worden, in welken laatsten zin ik echter ook dikwijls het werkdadige vesten heb hooren bezigen, doch, naar ik beprijp, door even hetzelfde misbruik, als waarmede men b.v. op hoogescholen het bastaardwoord promoveren voor gepromoveerd worden gebruikt, en op vele plaatsen aanteekenen voor

{==650==} {>>pagina-aanduiding<<}
aangeteekend worden, in ondertrouw opgenomen worden. Voor vesten, in den regten, d.i. in den dadelijken, zin gebruikt, zegt men ook bevesten, zooveel zeggende, als iemand, bij veste, eigenaar maken.

[Veter]

VETER, voor rijgsnoer. Het is echter niet hiervan, dat de St. Jans- of Veterstraat te Breda haren naam heeft, maar waarschijnlijk van het woord, voor een veel sterkeren band genomen, te weten in de beteekenis van eene keten, en hiervan in die van boeijen. Deze beteekenissen komen beiden bij Kiliaan voor; zie denzelve en den Hr. van Hasselt op dit woord, alsmede eene aanhaling uit Jan van Heelu, bij Huydecoper, op Stoke, 1. D. blz. 501, alwaar drie soorten van boeijen in eenen dichtregel voorkomen, veters, vingerlingen en seelen. Van veter in het bijzonder zie Junii Euangelia, p. 426, en Haltaus op Fessel. Van veter is ook het werkwoord veteren, bij Kiliaan catenare, religare catena; constringere catenis; compedire, Angl. to fetter, en in het oud-Friesch fiteren of fiterjen; zie den Hr. Wassenbergh, Bijdr. tot den Frieschen Tongval, 2. St. blz. 38. Het woord veter-slot, overgezet sera catenata, is het Fransche cadenat, oudtijds cadenaz, in 't middeleeuwsch-Latijn catenacium of cadenascus, zooveel als een ketting-slot, hoedanig eertijds alle hangsloten waren. In het Lexic. Ant. Brit. van Boxhorn vind ik cadwyn, armor. chadena. Martinius leidt het af van het Grieksche ϰάϑεμα, torques,
monile. Eerder zoude ik het denken betrekking te hebben tot ϰάϑαμμα, vinculum, nodus. Dan Wachter meent den grond van al deze woorden, schoon hij cadenat niet uitdrukkelijk mede opnoemt, te vinden in het zoogenaamde Keltische kütten, claudere.

{==651==} {>>pagina-aanduiding<<}

Doch ziedaar mij verre van de rijgsnoer en de Veter-straat afgedwaald! Deze laatste heet eigenlijk de St. Jans Veter-straat, en is dus de straat van den Heiligen Johannes in de veters (in vinculis), aldus naar de St. Jans-kapel, op den hoek dier straat gestaan hebbende, genaamd, zijnde thans de hoofdwacht. Veter is eigenlijk een voetijzer, eene boei voor de voeten, compes, pedica. Het heet in het Angel-Saksisch feter, alsmede fetter, hetwelk het Engelsch verkozen heeft, welke woorden afstammen van fot, voet.
Even als veter, beteekent ook nestel, hetwelk doorgaans voor rijgsnoer gebruikt wordt, eigenlijk vinculum. Het komt in die beteekenis onder andere plaatsen voor in Fragm. de bello Hispan. v. 2930. Insgelijks is Baga, Boga, Boja, Boge, in het oud-Duitsch een ring, een halsband en eene boei, welk woord van hetzelve komt.
Geveterd, voor vastgemaakt, vindt men nog bij Hooft.

[Vetmenger]

VETMENGER heb ik hier wel eens gehoord voor hetgeen men elders, meen ik, noemt vettewarier. Bij Kiliaan is mengher overgezet permutator, mercator, van mengen, miscere, mutare. In het Plat-Duitsch is Mengesman een koopman. Men zegt in die taal ook mangheren, mutare, permutare, en mangher, zoowel als mengher, is, in die taal, permutator, commercia exercens. Te Hamburg is Fisch-manger iemand, die in visch handelt. In onze oude taal had men appelmanger, boekmanger, moesmanger enz. Voorts hebbe men dit vetmenger niet te verwarren met vatmenger, kuiper of eigenlijk vaten-verkooper. Voor de uitvinding van het geld geschiedde alle koopmanschap bij ruiling.

{==652==} {>>pagina-aanduiding<<}
Zie den Hr. Wassenbergh, Bijdragen tot den Frieschen Tongval, 2. St. blz. 12 en 13.

[Veul]

VEUL, voor veel, voornamelijk ten platten lande, naar de kanten van het Markiezaat van Bergen-op-Zoom, en somtijds, met verwisseling der l in n, veun, vooral door kinderen.

[Veur]

VEUR, in plaats van voor, in de beteekenis van ante, ook in de zamenstelling; b.v. veurhoofd, veurschoot, veurslag. Dat het zeer goed is, kan men bij Kiliaan zien. Ook gebruikt het Vondel niet alleen, om de herhaling te vermijden, wanneer een volgend woord met voor begint, of om het rijm, b.v. Herschep p. van Ovid. 10, 643, maar zelfs zonder deze twee beweegredenen, b.v. in de Rei van 1. B. van Adam in ballingschap:

‘'t Gestarnt de schaduw veur quam jaghen.’ 

en op meer andere plaatsen. Vuer, zoo als men oudtijds schreef, heeft nog Spieghel, Hertsp. 2, 324:

‘Zij zien op eer-gherucht en staten, maar van vuer.’ 


[Veurne]

VEURNE, Van veurne, te veurne hoort men hier van echte Bredanaars altijd in plaats van te vorene, van vorene, te voren, van voren. Veurne is bij Kiliaan ante.

[Victorie]

VICTORIE. Een dag van openbare vreugde, b.v. de verjaardag van den Koning, wordt hier victorie genaamd, even gelijk wij gezien hebben, dat triumf voor een eereboog of eene eerepoort gebezigd werd. Zoo ook victorie-schieten voor vreugde-vuurwerken afsteken. Het is heden avond geen' victorie heb

{==653==} {>>pagina-aanduiding<<}
ik ook op oudejaars-avond of andere dagen wel hooren zeggen, in de beteekenis van men mag heden avond niet schieten.

[Vieren]

VIEREN hoort men hier, zelfs onder de onbeschaafde menigte, veel voor ontzien, zoo van personen, als van zaken.

[Viesch]

VIESCH. In de Baronie van Breda zegt men veel een viesch man, voor iemand, die moeijelijk te voldoen is, een ongemakkelijk man. Ook is dit de eigenlijke beteekenis van het woord, 'twelk door Kiliaan overgezet wordt phantasticus en morosus. Dan ook digt aan de Hollandsche grenzen heeft het aldaar de beteekenis van vrolijk, opgeruimd. Zoude dit ook eene verkeerde uitspraak zijn van het bastaardwoord vief? De beteekenis van keurig is hier, even als elders, veel in gebruik, minder die van aardig, grappig, in welke men het op sommige plaatsen van Holland hoort.

[Vilein]

VILEIN. Men zegt hier zeer gemeenzaam vilein leelijk voor afschuwelijk leelijk. Het woord van vilein vindt men veel bij de Rederijkers en andere oude Dichters. Zelfs heeft het Kiliaan onder de niet bastaard-woorden. Het Fransche vilain, van villanus, was eertijds geen schendnaam en wordt zeer dikwijls bij de oude Romanciers en Troubadours in een goeden zin genomen voor eenen dorpeling, hebbende men in de middeleeuwen in het Latijn een dorp veelal villa genaamd. De onbeschaafdheid vooral onder de laagste volks-klasse hand over hand toenemende, heeft men

{==654==} {>>pagina-aanduiding<<}
villanus, villain, vilein, voor dorpsch, boersch, onbeschaafd, leelijk, beginnen te gebruiken. Ten minste is deze de algemeene gedachte. Doch de spelling met eene enkele l zoude mij eerder doen overhellen tot de gedachten van la Tour d'Auvergne, Origines Gauloises, p. 283, die vilain, even als het Lat. vilis, van het oorspronkelijke Keltische vil komen doet, 'twelk nog in het Bretonsch leelijk beteekent.

[Vim]

VIM is hier zeer gemeen, wanneer van hout gesproken wordt; in Holland is een vim takkebossen een aantal van 100. In het Brem. Nieder-Sächs. Wörterb. 1. Th.S. 387, wordt viem, elders ook fim gespeld, beschreven als een getal van honderd koorngarven. Dan, hoezeer het eigenlijk van koorn gezegd worde, vindt men feim bij Frisch ook van hooi gebezigd; in eenige bescheiden, bij Alkemade en van der Schelling, Beschr. van den Briel, te vinden, komt vimme, somtijds ook vinne, voor, om een hoop turfs aan te duiden. Daar ik het hier niet, dan van hout, heb hooren gebruiken, heeft het hier waarschijnlijk de beteekenis van vadem, in het Friesch feem, in het Plat-Duitsch niet alleen faem, maar ook viem.

[Vingen]

VINGEN, onder de landlieden voor vinden. De ouden zeiden ook vinnen, hetwelk men nog leest bij J. van Broekhuyzen, in zijne Gedichten, blz. 2:

‘En in dit gansche rond is niet een ding te vinnen, 
Behalven u alleen, dat wars is van het minnen.’ 


[Virtel]

VIRTEL, zekere maat, meest van granen gebruikelijk. Men vindt het woord in alle oude Roggen- of Koren-
{==655==} {>>pagina-aanduiding<<}
Rentebrieven. Het is in het Hoogduitsch ook in gebruik, niet alleen voor eene zoodanige maat, maar ook voor eene maat lands, quadrans terrae. Het wordt in die taal zelfs gebruikt voor eene geheele streek of kwartier, b.v. Innvirthel. In het oud-Fransch is het bij verbastering witel. Men spelt het ook wel, even als in het Plat-Duitsch, vertel.

[Vis]

VIS noemt men hier een bunsing. Het is wel een oud, maar zeer goed woord. Bij Kiliaan is het visse, fisse, vissche, en overgezet putorius, mustelae genus valde putidum. Ik heb het ergens, om den reuk, dien het dier van zich geeft, van veesten afgeleid gevonden. In het Engelsch heet het dier fitche.

[Visch-dagen]

VISCH-DAGEN noemen hier de Roomschen de dagen, op welke hun slechts ongeoorloofd is vleesch te nuttigen. Vasten dagen zijn bij hen zulke, op welke zij verpligt zijn daarenboven tot twaalf ure op den middag zich van spijze te onthouden en den geheelen dag van alle lekkernijen, onder welke sommige naauwgezette Roomschen van den middelstand zelfs de salade rekenen.

[Vitsel]

VITSEL, voor eene tien of eenen tienen band. Bij Kiliaan is vitse, vitsel, vits-roede, band-roede, overgezet vimen majus. Men maakt hier ook van hetzelve het werkwoord vitsen en vitselen.

[Vlaggen]

VLAGGEN worden hier niet alleen genaamd de groene vellen of lappen, die in de binnenwateren groeijen, of ook wel het kroos, maar ook de platte zoden of aard-
{==656==} {>>pagina-aanduiding<<}
schollen langs de kanten der wegen of slooten, die door de boeren met een haakbijl worden afgestoken, en tot brand, mest of dekking hunner hutten of stulpen gebruikt worden, alsmede de groente, ruigte of mos, tusschen het geboomte of de struiken wassende, van welke men turf maakt, elders plaggen genaamd: want dat deze woorden dezelfde zijn, blijkt uit de Collectanea Etymolog. van Leibnitz, p. 42, op het woord flagge. Te regt brengt het de Hr. Weiland tot vlak: want flagge komt bij Leibnitz, ter aangehaalde plaatse, ook in de beteekenis van planities voor. Bij den Hr. Roquefort, Lang. Rom., is flache, flaque: ‘étang, eau qui ne remue point, qui ne coule pas.’ In het middeleeuwsch Latijn flachia. De Hr. Weiland meent den eigennaam van het land van Flakkee hiermede verwant. Ook het Brem. Nieder-Sächs. Wörterb. brengt plaggen tot flakk, vlak, plat. Van het zelfst. naamw. komt het werkw. vlaggen, d.i. vlaggen afsteken. Zoude het woord ook eenige verwantschap hebben met het Zweedsche flage, hetwelk bij Ihre voorkomt, en door hem vertaald wordt pars avulsa, fragmen? Zie wijders van plaggen het Holsteinisch Idiotikon van Schutze, op het woord.

[Vleisch]

VLEISCH zegt men hier veel, gelijk op meer plaatsen, naar den Hoogduitschen tongval, in plaats van vleesch. Bij Kero is fleiskes carnis, fleisco carnes, fleisko carnium, fleiskum carnibus.

[Vleisdank]

VLEISDANK, voor plasdank. Eigenlijk zoude het vleidank of vleiddank moeten zijn, van vleijen. Uit dit woord blijkt, dat de Heer Weiland te regt plasdank

{==657==} {>>pagina-aanduiding<<}
acht zooveel gezegd te zijn als plaisdank. Bij Bredero, in 't Moortjen, 1. Uitkomst van het 1. Bedr.:

‘Met hoffelijck gheplaes van woorden suickersoet.’ 


[Vlug]

VLUG wordt ik onderrigt, dat in deze streken hier en daar gezegd wordt, bij letterwisseling, voor plug, lichtmis.

[Vlugt]

VLUGT. In de vlugt zijn, voor in het naauw zijn, in verlegenheid zijn. Het is waarschijnlijk eene spreekwijze, ontleend van het wild, hetwelk, voor zijne vervolgers vlugtende, in benaauwdheid is.

[Vlugten]

VLUGTEN, als bedrijvend werkwoord. B.v. zijn' goederen vlugten, zijn vee vlugten. Men vindt het in dezen zin ook in onze Bijbelvertaling en bij Ph. Numan, Strijt des gemoets, 1. D. blz. 13. b:

‘- - - Bias, die voor zijnen besten pant 
Scientie vuijt droech daar dander hun gaet vluchten.’ 

ja nog meer dan eens bij Hooft. In Gelderland schijnt men het ook wel op die wijze te gebruiken. Immers heb ik het bij schrijvers van dat gewest zoo gevonden, en het is dus te eerder te denken, dat het in den dagelijkschen omgang plaats heeft. Zeer zeker heeft het in het Hoogduitsch in passivo ook plaats. B.v. geflüchtete Güter en dergelijke. Dan of het ook in activo plaats hebbe, durf ik niet stellig zeggen. Bij gelegenheid van dit woord zij het mij geoorloofd op te merken, dat vliegen, van hetwelk het zijnen oorsprong heeft, ook in activo gebezigd wordt in onze oude Jagtreglementen, even als in het Fransch voler, en in het Spaansch volar, in welken zin het zooveel beteekent,

{==658==} {>>pagina-aanduiding<<}
als doen vliegen, even als courre le cerf, het hert doen loopen, ten zij men het woord sus onder deze laatste spreekwijze verstaan moeste.

[Vlugtig]

VLUGTIG, d.i. voortvlugtig. Kiliaan heeft het niet anders en vertaalt het fugitivus, profugus.

[Vocht]

VOCHT, voor vochtig, in navolging van het Hoogd. feucht. Men vindt het veel bij oude schrijvers, zelfs tot na het einde der zeventiende eeuw. Zie vucht.

[Vogel]

VOGEL. Mij staat voor gelezen te hebben, dat op sommige plaatsen de hoenders bij uitnemendheid vogels genaamd worden. Hier zijn het de eendvogels.

[Vogel]

VOGEL. Naar den vogel schieten. Zie Gaai. Men heet het ook naar den Koningsvogel schieten, omdat hij, die den vogel treft, als Koning begroet wordt.

[Volk]

VOLK, voor krijgsvolk. - Heden komt volk binnen. - Er is thans weinig volk in de stad.

[Volk]

VOLK wordt inzonderheid ten platten lande veel gebruikt, om de lieden van hun of eens anders gezin of geslacht aan te duiden. Er was niemand van ons volk, d.i. van de onzen. Hij is van diens of diens volk, d.i. van diens gezin of geslacht.

[Volkhouders]

VOLKHOUDERS. Welke deze soort van menschen was in onze handelsteden, bijzonder in dezulke, welke Admiraliteits-collegiën of kamers der Oostindische compagnie binnen hare muren gevestigd zagen, is aan

{==659==} {>>pagina-aanduiding<<}
een ieder bekend. Dan te Breda, en zelfs, sedert den Belgischen opstand, op sommige dorpen der Baronie, verstaat men onder dien naam de herbergiers of andere hunne huizen tot dat einde ingerigt hebbende personen, bij welke de ingelegerde krijgsknechten, die de burgers niet in hunne huizen begeeren te ontvangen, kunnen worden uitbesteed.

[Vol-uit]

VOL-UIT zegt men hier doorgaans en op velerlei wijze voor ten volle, volkomen, ganschelijk, of, gelijk men oudtijds zeide, vollijk, in welke beteekenis onze ouden ook al uit bezigden. - B.v. het is niet voluit zwart, maar hoog donker bruin; - een flesch kan tegenwoordig niet vol-uit eene pint houden; - het is heden niet vol-uit zoo koud als gisteren; - hij is niet vol-uit twintig jaren oud; - enz. Ik meen het op dergelijke wijzen bij Hooft ook wel gevonden te hebben. Zie over de vergrootende kracht van vol in de zamenkoppeling de Nieuwe Bijdragen, 2. D. blz. 166.

[Volstrekken]

VOLSTREKKEN, niet alleen voor toereikende zijn, maar ook voor lang duren, duurzaam zijn.

[Vondel]

VONDEL, voor een klein brugje, een brug-plankje, of, gelijk Kiliaan het noemt, een brug-stok. Ik zoude van dit woord, als ook elders gebruikelijk, niet gewagen, ware het niet, dat Meyer hetzelve onder de verouderde woorden stelt.

[Voorbijzenden]

VOORBIJZENDEN, voor het afwijzen van iemand, die iets vraagt. Zie doorzenden.


{==660==} {>>pagina-aanduiding<<}

[Voordeel]

VOORDEEL. Het zoogenaamde Bredasche vóórdeel is dat gedeelte des huisraads, van den inboedel, van het zilver, van de kleederen enz., 'twelk de langstlevende van man of vrouw, volgens de Bredasche Kostumen, vóór, dat is vooruit, deelt en naar zich neemt, hetzij er een uiterste wil besta, of niet. In de Friesche Wetten heet het fordel. Het zoogenaamde Bredaasch voordeel wordt onder anderen beschreven bij van Vliet, Recht van Successie, blz. 10 en 11.

[Voorsnijder]

VOORSNIJDER heb ik hier wel hooren bezigen in plaats van voorkooper. Ik denk, dat het de beteekenis van versnijder, iemand die gekochte oude goederen versnijdt en verflikt, heeft. Het oude over is in vele woorden ver en voor geworden.

[Voort]

VOORT, in plaats van voortaan, is hier veel in gebruik. Ook heb ik in dezelfde beteekenis meer dan eens door de landlieden hooren bezigen voortmeer, hetwelk men veel bij de ouden vindt, onder anderen in het Passionael, Winterstuck, 2. dr. fol. 38, 2. kol., en op meer andere plaatsen. De ouden gebruikten in dien zin ook vorwaert (voorwaard); onder anderen van Maerlant, Spieg. Hist., 1. P. 2. B. 34. C. 64. vs. In het afschrift voor de stad Breda, hij mij berustende, der blijde inkomst van Carel en Philips in Braband vind ik voortsmeer voor het eenvoudige nog.

[Voor tijd]

VOOR TIJD, d.i. voor eenigen tijd, eenigen tijd geleden, waarvoor men minder wel zegt over eenigen tijd. Voor tijd of voor tijden heb ik bij nog niet zeer verouderde schrijvers wel gevonden.


{==661==} {>>pagina-aanduiding<<}

[Vorster]

VORSTER. Zoo noemt men in sommige dorpen der Baronie de geregtsdienaars. Op eenige plaatsen, waar buiten hen nog één of meer geregtsdienaars zijn, zijn dezelve wel is waar van hen in naam onderscheiden, doch enkel ook in naam, zijnde tegenwoordig hunne ambtsbezigheden dezelfde, ten minste in de Baronie van Breda: want in de Meijerij van 's Hertogenbosch schijnt eenig meerder aanzien aan dien post gehecht te zijn, alwaar de geregtsbode algemeen vorster genaamd wordt. Eertijds werden ook vorsters, in het Latijn forestarii, genaamd die personen, welke aangesteld waren, om op de gemeene weiden te passen, ook wel schutters geheeten, van het schutten van het vee, dat is van het opvangen en in eene schutskooi opsluiten van het vreemde vee, hetwelk aldaar kwam grazen, waarvan schutten in dien tijd ook wel de beteekenis had van arresteren. Eigenlijk is vorster een boschwachter, zijnde forster, vorster, bij Kiliaan overgezet saltuarius, custos nemoris. Het woord is afkomstig van het Hoogd. Forst, hetwelk oudtijds ook bij ons in gebruik was. Van hetzelve hebben de Franschen misschien hun forêt, of misschien, even als de Engelschen hun forest, van het Bretonsche of Wallische fforest, bij Davies en Boxhorn overgezet saltus, silva, nemus: want andere afleidingen, als dat forest zooveel zoude zijn als foris restat, omdat de bosschen buiten de steden zijn, of zooveel als feresta, aldus gezegd a feris, komen mij min waarschijnlijk voor.

[Vorstpan]

VORSTPAN hoort men hier veel voor het eenvoudige vorst. In het oud-Duitsch was Furst ook het voorste,

{==662==} {>>pagina-aanduiding<<}
uiterste, bovenste van het dak. Het komt in deze beteekenis, zoowel als in die van princeps, van für, zijnde in het Frank-Duitsch furist de voorste. En eveneens komt ons vorst, in beide beteekenissen, van voor, zooveel als voorste. Anderen echter leiden vorst, van een gebouw gesproken, af van het Neder-Saksische varste, hetwelk eigenlijk zoude zijn vaste, faste, dewijl de vorsten de stevigheid aan een gebouw geven. Zij staven het daardoor, dat vaste, faste, feste, ook het firmament des hemels beteekent. Dan ik zoude minder voor deze afleiding zijn, omdat het zoodanig tegen den aard van het Plat-Duitsch strijdt eene r in in een woord op te nemen, dat hetzelve die letter uit eene menigte woorden uitwerpt. Zie wijders het Brem. Nieder-Sächs. Wörterb., op verstinge, en Wendelin., ad ll. salic. p. 160.

[Vroegjaar]

VROEGJAAR hoort men in de Stad en Baronie van Breda algemeen voor het elders meer gebruikelijke voorjaar. Het is eene navolging van het Hoogduitsch.

[Vroente]

VROENTE. 's Heeren vroente is in de Baronie van Breda de gemeene weide. Bij Kiliaan is vroente of vrunte overgezet en uitgelegd ager compascuus, communis ad pascenda pecora, pascuum publicum. Onder de beteekenissen van Frow bij Wachter is ook die van publicus. Daar dit buiten allen twijfel van Fro, dominus, komt, schijnt 's Heeren vroente eene soort van pleonasmus, ten zij men daar verstaan moete eene weide van den Heer, door denzelve ten gemeenen nutte uitgegeven. Dit Fro is in het Gothisch frauja, welk zie bij Huydecoper, op Melis Stoke, 2. D. blz. 150,

{==663==} {>>pagina-aanduiding<<}
en bij Junius, in Gloss. Goth. p. 169 en 170, die daarvan ons vrouw (H.D. Frau), het Deensche Frue, het IJsl. Fruu, schijnt af te leiden, hierin nagevolgd door Wachter op Fraw. Dan Leibnitz leidt het Duitsche Frau af van het Wallische ffraw, waarvan waarschijnlijk ons fraai, en Pezron van hetzelfde woord in het Bretonsche frau. Von Stade, Erlaüter. Biblischer Wôrter, p. 212, doet het, in de beteekenis van eene getrouwde vrouw, komen van Frô, semen; anderen denken hier om het oude frouwde, vreugde, anderen om het Bretonsche vroeg, vrouw, hetwelk mij voorkomt van ver, man, te komen, even als het Wallische gwraig, vrouw, van gwr, man, en het Latijnsche virago van vir. Dan, hoe dit zij, van Fro, bij Huydecoper, op M. Stoke, 2. D. blz. 150, vro en vroon, hoezeer het laatstgenoemde meest adjective voor frow genomen worde, komt ook het werkwoord vroonen, hetwelk in de oude regtspleging het in bezit stellen, en den eigendom overdragen van vaste goederen van 's Heeren wege was. De kooping uit 's Heeren hand, welke tot op de invoering der Fransche wetten in Breda in zake van bezetting plaats had, zoude men eene soort van vrooninge kunnen noemen. Bij Leibnitz, Collectan. Etym. Part. 2. p. 415, worden Mansi absi gezegd zoodanige te zijn, quos dominus habet in sua
potestate, et qui vulgariter appellantur wroinde, met bijvoeging, dat dit misschien het Duitsche Pfrunde is. Dan ik denke het eer vronde te zijn. Het verwondert mij te meer die uitlegging aldaar te vinden, dewijl op de volgende bladzijde Wronhoff gezegd wordt te zijn Fronhof en bij die gelegenheid eenige woorden, van Frohn, dominus, en Frohn, dominicus,

{==664==} {>>pagina-aanduiding<<}
afgeleid, bijgebragt worden, onder anderen Frohnleichnanstag, woordelijk Dominici corporis dies. Dat meer is, p. 452, wordt het werkwoord absare uitgelegd door vroonen en in het Bastaard-Latijn genaamd indominicare. In het Friesch is het Frana, waarvan men den naam van de stad Franeker, zooveel als Fran-ecker of akker afleidt. M. Alting, Notit. Germ. Infer. p. 60. Zie wijders omtrent het woord vroon van de Wall, op de Privilegiën van Dordrecht, blz. 117. de Taalkundige Mengelingen, blz. 338, en het vervolg der Taalkundige Aanmerkk. van den Heer Ypey, blz. 171 en volgg.

[Vroom]

VROOM heb ik hier door lieden, aan den kant van Zuid-Braband wonende, hooren gebruiken voor sterk, zwaar, gezet, gelijk men in de wandeling zegt. Zoo wordt bij de landlieden het gewas gezegd vroom te staan, wanneer het welig is gegroeid. Ook zeggen zij van iemand, die een gezond aanzien heeft, dat hij er vroom uitziet. Bekend is het, dat dit woord oorspronkelijk fortis, in den zin van dapper, zeggen wilde, van het Angel-Saks. from, fortis; dan niet alleen in die beteekenis, maar ook in die van sterk werd het oudtijds voor fortis gebruikt, komende bij Wachter, uit Somner, fromscipe niet slechts voor als fortitudo, praestantia, maar ook als robur. De thans algemeene beteekenis van pius was bij de ouden min bekend; echter schijnt Otfridus het in dien zin te gebruiken, Lib. 2. Cap. 7, v. 52. Gebruikelijker was vroom, probus, bonus, praestans, utilis; hiervan de nog niet zeer lang geleden gebruikelijke titulatuur van Eerzaame, Vroome, Discreete, onze lieve bijzondere. Oudtijds beteekende

{==665==} {>>pagina-aanduiding<<}
het hier te lande ook confirmatus. Hiervan heet het confirmeren van den doop bij Kiliaan vroomen, en de confirmatie zelve vroomsel, van hetwelk men bij letteromzetting vormsel gemaakt heeft. In het Frank-Duitsch Zegelied bij Schilter, Thesaur. Teut. T. 2. p. 2, 7-19, vindt men lioth frano, een vroom lied, hetwelk zoowel een krijgslied als een geestelijk lied kan beteekenen, te meer daar sommige volken een godsdienstig lied tot een veldgeschrei hadden; zie Taalkundige Mengel., blz. 89. Ook vindt men bij Mieris, Gr. Charterb., 1. D. blz. 519, en in de LL. municipal. Mechlin. Tit. 9, art. 1, en bij veel latere schrijvers vrame voor vrome, in de beteekenis van vrome, het Oud-Duitsche Fruma, d.i. commodum, utilitas, in welke beteekenis vrome voorkomt bij den genoemden Mieris, 1. D. blz. 348, 465, 520; 2. D. blz. 249. Frammort, Frammortes, schijnt bij Otfridus ook die beteekenis gehad te hebben. Onvrame, het tegenovergestelde van vrame, komt bij Houwaert, Phil. Numan, Anna Byns en anderen van dien tijd nog veel voor, en bij denzelfden Numan, blz. 29, b, onvroom voor lafhartig. Onvrome vindt men in een stukje van H. Laurensz. Spieghel, in de Brabbeling van R. Visscher, 1669, blz. 100, en achter dezelve blz. 195. Bij Kero is
het unfroma. Ter vroome, t' uwer vroome was nog in gebruik ten tijde van van der Myle, die daarbij opmerkt, dat, even als deugd thans bij ons virtus en utilitas is, Fruem bij de ouden probitas en utilitas was. - Van vrome komt het werkwoord vromen, prodesse, ook vramen, onder anderen bij Anna Byns, 1. B. 9. Refereyn. Dit vromen wordt in de Taalk. Mengel., blz. 341, afgeleid van het Goth. framban,

{==666==} {>>pagina-aanduiding<<}
A.-S. framan, framian, fromian, en dit van het Goth. fram, van hetwelk, in de beteekenis van prae, aldaar ook afgeleid wordt het bijvoegelijk naamwoord vreemd. Dan Wachter, Specim. Glossarii Germ. p. 251, had reeds fremd beter afgeleid van dit fram, in de beteekenis van procul, eminus, welke het zoowel, als de tegenovergestelde van prope en cominus heeft. En het is uit die van procul a loco dat hij fremd doet komen. Tot bevestiging van deszelfs gevoelen dient, dat het Goth. fram ook de beteekenis van a, ab, heeft; zie Junius, Gloss. Goth., op hetzelve. Dezelfde heeft ook het Angel-Saksische fram, waaruit het Eng. from is voortgesproten. Met het Gothisch stemt het Allemannisch overeen. Hiervan eene menigte van woorden in den Archaeologus Teuto van Mylius, met fram, in dien zin, beginnende.

[Vrouwendag]

VROUWENDAG. Door onzer lieve vrouwedag verstaat men hier, gelijk elders, doorgaans den 2. Februarij, zijnde Maria Lichtmis, bij L. van Velthem, 1. B. 32 c. 7. vs., aldus omschreven:

‘Dat men na onser vrouwe dach 
Dat men kerssen te dragen plach.’ 

Bij denzelfde evenwel vindt men ook vrouwendag voor den 8. September, zijnde Maria Geboorte, te weten 6. B. 10. c. 52. vs:

‘Omtrent onzer vrouwen dach gezeet 
Die in evenmaent oec es.’ 

d.i. in September. Deze opmerking ben ik aan wijlen eenen mijner vrienden verschuldigd. Dat in evenmaent hier ter onderscheiding bijgevoegd is, behoeft geene aanduiding. Zoo leest men b.v. van St. Jan in den

{==667==} {>>pagina-aanduiding<<}
Zomer en St. Pieter in Sullemaand, hoezeer ik twijfele, of men elders niet beter leze St. Pieter in selle, d.i. St. Petrus in cathedra, zijnde 22 Februarij. Dan niet alleen Maria Lichtmis, maar alle Mariadagen worden ook hier niet alleen aldus, maar ook Vrouwedagen genaamd.

[Vrouwmensch]

VROUWMENSCH. Dit woord, in Holland bijna een scheldwoord, heeft in deze streken, bijzonder bij de landlieden, niets verachtelijks. Een bouwman, met zijne jonggetrouwde vrouw bij mij komende, zeide tot tweemalen toe in hare tegenwoordigheid: dit vrouwmensch; en eens eene dorpbewoonster naar eene vrouw van zeer deftigen stand harer plaats vragende, zeide zij mij: dat vrouwmensch leeft zeer lang. In vrouwmensch ligt minder eene tautologie, dan in manskerel, 'twelk ik meer dan eens in Holland voor eenen man heb hooren gebruiken.

[Vrueg]

VRUEG, of vruug, naar het Hoogd. frühe. In het klein Glossar. van Lips. is het fruo, en overgezet mane, 'twelk het ook eigenlijk beteekent. Zie Wachter, in früe.

[Vucht]

VUCHT. Vele plaatsen in de Baronie van Breda worden de vucht geheeten, misschien van het oude vucht, vuecht, van het Hoogd. feucht, Angel-Saks. fuht, fucht, voor vocht, madidus, te meer, daar deze naam bij uitsluiting aan kleiachtige plaatsen gegeven wordt. Geenen anderen naamsoorsprong hebben waarschijnlijk de dorpen Vucht bij 's Hertogenbosch en bij Maastricht. Dat vucht de beteekenis van vocht heeft, blijkt uit zeker stuk van Hendrick Hertogh van Braband, des

{==668==} {>>pagina-aanduiding<<}
jaars 1200, bij mij in handschrift berustende, bij 'twelk hij zekere vergunning doet ‘aan die van Etten, wonende van den bossche dat men heet Liessche tot den watere dat men heet Mercke en tusschen den terme van den Haenberge en Galderbergen tot den bossche dat men heet Vochte.’ Bij Kiliaan is vuecht overgezet madidus; en bij hem is voechten, vuchten, vertaald door humectare, rigare. Bij Plantin is vochten, vuchten oft vocht maken, het Fransche ramoiter, faire moite, en het Latijnsche humectare, rigare, irrigare.

[Vuegen]

VUEGEN, voor voegen. Men vindt het ook aldus gespeld bij Phil. Numan en gelijktijdige schrijvers. Men schreef het ook eertijds veugen, gelijk ik uit oude oorkonden, betreffende de stad van Breda, gemerkt heb.

[Vuelen]

VUELEN, voor voelen.

[Vueren]

VUEREN, voor voeren. Phil. Numan heeft het, Strijt des gemoets, 1. D. blz. 12, a:

‘Die zij (Fortune) vrindt es zal zij in 't hoochste vueren.’ 

Ook bij andere gelijktijdige schrijvers wordt het aldus geschreven.

[Vuilleeg]

VUILLEEG, bij verkorting vuilig en vullig, voor hetgeen men in Holland noemt een vuilnis-blik, ofschoon het ook van koper zij.

[Vuurschop]

VUURSCHOP, voor hetgeen men meest elders noemt een aschschop.

[Vijnnen]

VIJNNEN, voor vinnen, vinden, is hier zeer algemeen

{==669==} {>>pagina-aanduiding<<}
onder de landlieden. In het Friesch is het fijnnen. Men heeft van deze twee nn het overblijfsel nog in ons vonnis, voor hetwelk men oudtijds ook zeide vondis, vondnis en vondenisse, oud-Friesch fijndenisse, zooveel als eene uitspraak of beslissing, hoe men de zaak gevonden heeft. Zie wijders mijne Oud-Friesche Speekwoorden, blz. 128 van het Register. Vinnen, vinden, vinten, is bij Ulphilas scire, cognoscere. Over de spreekwijze het vonnis vinden zie Huydecoper, Proeve, uitgave van Lelyveld, 3. D. blz. 371. Vijnnen, voor vinden, heeft Spieghel, Hertsp. 2. B.:

‘De muishond, quijnt haer maeg, weet kattekruijt te vijnen.’ 


W.

[Wa]

WA, per apocopen, voor wat; echter niet zoo gemeen, als da voor dat. Beiden vindt men in een stukje van H. Laurensz. Spieghel, achter de Brabbeling van Roemer Visscher, uitgave 1669, No. 31:

‘Vraegt ghij hoe ick soo trotsigh ben gesint? 
Giert heeft geseijdt, 't en is mij niet vergeten, 
Datse van ons drien mijn meest bemint, 
Mach ick dan niet wel geluckigh heeten? 
Ghij mooght weêr seggen, wa zijdij vermeeten? 
Da was om 't jocks, 't sal u tot verwijt staan; 
Ick wetet wel, maar ick en wil't niet weten; 
Of ick sou daer door mijn blijdschap quijt gaen.’ 

Wa wordt ook door Const. Huygens in den mond gelegd aan een Antwerpsch vrouwspersoon, in zijne Klucht

{==670==} {>>pagina-aanduiding<<}
Trijn Cornelis; onder anderen 1. Bedr. 2. Uitkomst:

‘We moeten dese nacht en wa meer vrolaik saijn.’ 

Ook is het in de Zuidelijke Nederlanden veel algemeener, dan hier.

[Waauwelen]

WAAUWELEN, babbelen, onnutte of langwijlige praat voeren. Een mijner verstorvene lettervrienden heeft mij doen opmerken, dat het woord in den eigenlijken zin gebruikt wordt van het knabbelen der paarden op het gebit, blijkens deze plaats van Bredero, in Lucelle:

‘En 't bruijsden schuijm sneewit 
Doort waulen op 't gebiedt.’ 

Lees gebit. Ik heb waauwelen ook wel in den zin van talmen hooren bezigen, of ook wel in dien van met kleine stapjes in een kleinen omtrek op en neder gaan.

[Wacht]

WACHT. Iemand de wacht aanzeggen, voor iemand iets op het hart of op het gemoed drukken, gelijk men elders zegt, iemand iets ten sterkste, zelfs met bedreiging, aanbevelen.

[Wachten]

WACHTEN. Dat wachten de beteekenis heeft van bewaren, kan men zien bij Kiliaan, bij van Hasselt in de aanteek., bij Huydecoper, op M. Stoke, 1. B.v. 105, bij Haltaus, op wachten, en anderen. Het zelfstandig naamwoord wacht toont dit genoeg aan. Doch het is in dien zin weinig of niet in gebruik, dan in het land van Breda, waar niets gemeener is, dan het koeijen wachten, voor het hoeden, behoeden der koebeesten, die in de weiden of langs de wegen,

{==671==} {>>pagina-aanduiding<<}
om te grazen, gedreven worden, zooveel als de wacht over dezelve houden. Elders zoude men zeggen op de koeijen passen. In het Plat-Duitsch is wachten voor custodire nog zeer in zwang. Deze zelfde spreekwijze van koeijen en ossen wachten komt voor in het Passionael, Somerstuck, fol. 173, der uitgave van 1489.

[Wak]

WAK is hier zeer gemeen voor week, doch meest wanneer van het weder gesproken wordt, b.v. een wakke winter. Zie Kiliaan, op het woord. Hetzelve is oorspronkelijk uit het Angel-Saks., waarin wac, wace, beteekent zwak, krachteloos; wacmod weekmoedig. Zie de Nieuwe Bijdragen, 1. D. blz. 366.

[Wak]

WAK, voor een gat of eene opening in het ijs. Ik vermoede, dat het voor vak gezegd wordt, te meer, daar vacke bij Kiliaan in de eerste plaats is apertura, foramen; in de tweede capsa, capsella, loculamentum; dan bij Wachter zie ik het tegenovergestelde. Fach is aldaar in de eerste plaats loculamentum, eigenlijk receptaculum, capedo, van fahen, vatten, bevatten. Het is, volgens hem, niet dan in den Angel-Saks. tongval, dat Fach eene tusschenruimte van tijd of plaats beteekent. In de eerste beteekenis herinner ik mij zelfs in het oud-Fransch het woord facque ontmoet te hebben. Furetière zegt van hetzelve: ‘vieux mot, qui signifie poche, ou quelque chose de semblable.’

[Walm]

WALM noemt men hier een zeker stuk rundvleesch, hetzij omdat hetzelve zeer geschikt zij, om gewalmd te worden, hetzij omdat het zeer geschikt zij, om gerold te worden, en dat het woord kome van het Plat-Duitsche wallen, rollen.


{==672==} {>>pagina-aanduiding<<}

[Walm]

WALM. Dit woord heb ik hier meermalen hooren bezigen voor galm, bijzonder van de galmgaten der torens, zonder dat ik durve bepalen, of dit aan eene verkeerde uitspraak, dan wel aan eene oude overlevering zij toe te schrijven. Zeker gaat het, dat de verwisseling der g in w niets ongerijmds heeft, en dat in zekeren ouden Ierschen tongval walm dezelfde beteekenis als ons galm heeft. Walmgat wordt door Mylius, bij Leibnitz, Collect. Etymol., van walm, in de beteekenis van fervor, afgeleid, en uitgelegd door het gat van den schoorsteen of van den oven bij de Nederlanders.

[Wammes]

WAMMES, voor wambuis, van het Hoogd. Wammes of Wambs. Het eerste is van het Middeleeuwsch-Duitsche Wamme, het andere van Wambe, beiden den buik beteekenende. Bij Kiliaan is het wambeis, en Wachter zegt, dat de Nederlanders wambes en wambeis zeggen. Dit woord is zamengesteld uit wambe, buik, en beis of pais, hetwelk bij Boxhorn, in zijn Lexic. Ant. Brit., overgezet wordt tunica, palla, en in het Bas Bretonsch nog hetzelfde beteekent. Te onregte schijnt Wachter te twijfelen, of het woord beis bij ons besta: want wat is hetzelve anders, dan het verouderde pais, hetwelk ik ook in de aanteekeningen van den Hr. van Hasselt op Kiliaan vinde en aldaar door toga uitgedrukt? In het Glossaire de la langue Romane van den Hr. Roquefort vind ik Wambais, Wambaison, Wambeison, Wanbais: vêtement garni, piqué, qui se mettait sous l'armure. Het is van ons klaarblijkelijk overgenomen.


{==673==} {>>pagina-aanduiding<<}

[Wanten]

WANTEN. Wollen wantjes noemt men hier de Roomsche boonen, die men, nog zeer jong en naauwelijks geschapen, met den bast te zamen eet. Zij worden aldus naar het wollige van dezelven en naar de gedaante genaamd. Om dezelfde reden heeten dezelve in Friesland slof-boonen of sloffer-boonen, naar het naamwoord slof, hetzij in de beteekenis van eene vilten muil, hetzij in die van een ruig, haveloos kleed.

[Wapen]

WAPEN, of wapentje zeggen hier de jongens voor kruis, wanneer zij het spel, in Holland kruis of munt genaamd, spelen.

[Warande]

WARANDE, voor diergaarde; van het waren of bewaren van het gedierte. Wien is de Warande der dieren van den grooten Vondel niet bekend? Wachter zegt: ‘Belgis warande nemus clausum, ubi ferae servantur, Latino-Barbaris warenna, vivarium.’ Hiervan beteekent het Fransche garenne niet alleen afgesloten bosschen, maar ook vijvers. Bij Ménage vindt men garenne à eau. In de Baronie van Breda is eene zekere streek, welke den naam van de Warande heeft, beginnende achter het zoogenaamde Speelhuis, en zich uitstrekkende tot aan de eerste schans op den weg naar Terheijde.

[Wateren]

WATEREN noemt men in de Baronie van Breda het water geven aan de paarden op de pleisterplaatsen, alsmede het doen drinken der runderbeesten in de kolken en in de slooten aan de gemeene wegen. Zie, omtrent het woord in deze beteekenis van te drinken geven, Huydecoper, Proeve, 1. D. blz. 419.


{==674==} {>>pagina-aanduiding<<}

[Weduwman]

WEDUWMAN, voor weduwenaar; het is elders minder gemeen, dan weduwvrouw. Men vindt bij de ouden ook wifman, wijfman.

[Weduwvrouw]

WEDUWVROUW. Men hoort hier onder de mindere klasse meer de weduwvrouw N.N., dan de weduwe N.N.

[Weeg]

WEEG. Het oude weeg, muur, wand, is hier bij het landvolk nog in vol gebruik. Elders kent men het niet, dan in het woord weegluis. Sommige boeren maken er wig en zelfs wigt van. Oudtijds schijnt men ook waag gezegd te hebben, van het A.-S. wah, blijkens het nog gebruikelijke wageschot. In Holland zegt men ook nog eenen muur bewegen, voor beschieten.

[Weegten]

WEEGTEN is hier het onderhouden der muren en wanden. In de huur-cedullen der pachthoeven wordt doorgaans ingelascht, dat de huurder behoorlijk zal moeten weegten en wanten. Zie wijders weeg.

[Weeigheid]

WEEIGHEID, voor weedom, pijnelijkheid.

[Week]

WEEK, voor zwak, in ligchamelijken zin. Het komt in denzelven bij de ouden meermalen voor, b.v. in het Passionael, Somerstuck, fol. 19, b, uitg. 1489.

[Week]

WEEK, voor zachtzinnig, goedaardig, teederhartig. Zie over het woord in deze beteekenis de Nieuwe Bijdr. 1. D. blz. 366. In dezelve komt weich worden voor in de vertaling van Luther, 1. Thessal. 3. vs. 3, alwaar onze overzetting heeft beweegd worden. In het Passionael, Somerstuck, fol. 10, d, uitg. 1489, vindt men beweken in de beteekenis van vermurwen, in den zedelijken zin.


{==675==} {>>pagina-aanduiding<<}

[Weer]

WEER, of ook wel weeroog, noemt men hier die knoestachtige, eeltachtige verharding, aan de gewrichten der teenen meest gevonden wordende, welke elders eksteroog genaamd wordt. Bij Kiliaan heeft weer de beteekenis van eelt, en weeroog is hij hem eene wrat op de oogleden, voornamelijk op den rand derzelve. Weer heeft in het gemeen ook de beteekenis van nodus, tuber, kwast, knoest, onevenheid. In den Bijbel, gheprent thantwerpen op die Camerpoort brugghe in den schilt van artoijs bij Jacob van Liesvelt, in t jaer ons Heren 1532, en dien van 1535 leest men in die Propheet Baruch, het 6. Cap. B: ‘dien houte heeft die weremeester zijn hovelen ende weeren afghenomen,’ d.i. zijne onevenheid en ruwheid. Zoo ook in het boek der Wijsheijt, dat 13. Cap. B: ‘een cromhout vol weren.’ In dien van Willem Vorsterman, te Antwerpen, 1532, alsmede in dien, gheprint in die vermaarde coopstadt van antwerpen, binnen die camerpoorte in den Mol, bij Heynrich Petersen van Middelborch, in 't jaar ons Heeren, als men schreef 1541, heeft men op de eerstgemelde plaats: ‘haer houten van den tijmmerman effen gescaeft,’ op welke ik aanmerk, dat hovel in de oude taal ook eene schaaf beteekende. Op de tweede plaats staat aldaar ook een cromme hout vol weeren. In deze beteekenis niet alleen, maar ook in die van eksteroog heeft weer een meervoud. In het Plat-Duitsch is weerte eene wrat. Kiliaan heeft daarvoor wertte en warte.

[Weer bieden]

WEER BIEDEN zegt men hier eenvoudig voor hetgene, wat men elders wel eens, bij wijze van spreekwoord, noemt, weer voor zijn lijf bieden, d.i. het, waarin

{==676==} {>>pagina-aanduiding<<}
ook, niet ligt gewonnen geven, zijn uiterste best doen, al zijne krachten inspannen. Weerbieden in één woord vindt men bij Hooft, Ned. Hist. 7. B. blz. 291; wederbode, voor wederstand bieden vindt men bij Maerlant; zie Bilderdijk, verklarende geslachtlijst der Nederd. naamw., Druk van 1832, 1. D. blz. 82. De gewone beteekenis van wederstand bieden hoort men hier minder, dan de boven aangegevene.

[Weesten]

WEESTEN, voor geweest. B.v. hebt gij uit weesten wandelen? Ik heb hem eens weesten zien. Zoo zegt men ook in Friesland weest voor geweest, en in het Plat-Duitsch west.

[Weet]

WEET, voor kennisgeving. Zoo zegt men voor kennis geven de weet doen. Het woord is in dien zin zeer oud. Zie van der Eyk, Beschrijv. en Privilegiën van Zuid-Holland, p.m. 162, en Alkemade en van der Schelling, Beschrijving van den Briel, 1. D. blz. 253. In het bijzonder geldt dit omtrent de stad van Breda, lezende men in de Oude Keuren derzelve, van welke ik twee eensluidende handschriften bezit, op fol. 26 van beiden, in eene oorkonde van 1446: ‘en est dat dan schulden voors. binnen thien dagen nadat hem de wete also gedaan is, niet en voldede..... dat sal wezen op eene breucke van tien oude schilden.’ Bij Kiliaan is wete, behalve door renuntiatio, relatio, significatio, ook overgezet scientia, in welke beteekenis het hier ook wel gebruikt wordt; b.v. het is maar eene weet, d.i. er is niet veel kunst of kunde toe noodig, als men het slechts weet.


{==677==} {>>pagina-aanduiding<<}

[Weg]

WEG. Men hoort hier veel dezen weg, voor hier, hier naar toe, herwaarts. B.v. hij heeft beloofd na den middag dezen weg te komen, d.i. hier of bij mij of bij ons enz. te komen. Kom dezen weg is hier, vooral onder de mindere volksklasse, meer in gebruik, dan kom hier.

[Weg]

WEG. Eene gemeene spreekwijze is het in ons Vaderland met iemand niet over weg kunnen; dan minder gemeen is die, welke hier plaats heeft met iemand niet weg kunnen, voor met iemand niets kunnen uitrigten, of ook wel, doch zeldzamer, voor met iemand niet durven voor den dag komen. Meer algemeen is de spreekwijze met iets geen weg weten, in de beteekenis van geen raad ergens mede weten, niet te weten, hoe iets uit te voeren; dan ook daarvoor zegt men hier zeer veel met iets niet weg kunnen.

[Wegbrengen]

WEGBRENGEN is hier onder den gemeenen man zeer in gebruik voor het in de bank van leening brengen. Elders zegt men meer verzetten, iets verzetten.

[Wegen]

WEGEN. Over iemands land of erf wegen, d.i. den weg of het jus viae over iemands land of erf hebben.

[Wegge]

WEGGE. Eene wegge boters is alhier een klomp boters, doorgaans van vijf ponden, hoedanige op alle marktdagen te Breda ter markt gebragt worden, Het is een zeer goed woord. Bij Kiliaan is het overgezet massa butyri oblonga, utrimque acuta; butyrum cuneatum in formam cunei coactum, en juist deze vorm heeft hier nog, even als ten tijde van Kiliaan, plaats. Wegge

{==678==} {>>pagina-aanduiding<<}
is bij denzelfde ook panis triticeus, oblongus; dan ik herinner mij niet dit woord hier voor een brood gebruikt gehoord te hebben, dan in het zamengestelde kers-wegge, eene soort van brood, bij gelegenheid van het kersfeest gebakken wordende en ook aan de einden spits toeloopende, even als de weggen boters, en daarvan aldus genaamd. Zoo leest men ook van Nieuwe-jaarsche weggen bij Constantyn Huygens, Korenbloemen, 2. dr. 1. D. blz. 90, die ook eenen bakker eenen Heer der wegge noemt, 2 D. blz. 75. Wegge zie ik vertaald panis albus bij Reitz, Belga Graeciss. p. 295, en inderdaad noemde men nog voor eenige jaren te 's Hertogenbosch aldus langwerpige, aan elkander gebakkene witte brooden. Reitz leidt hetzelve, zoowel als ons bakker, het Hoogd. Bekker, en het Grieksche φάγω, φήγω, edere, en βάγος, cibus, af van het Phrygische Bek, Bekos of Bekkos, brood. Bij Wachter is weck een langwerpig brood. Hij leidt het ook van het Phrygische Bek, brood, af. Echter vermeene ik, dat Wecke in het Duitsch ook eene wegge boters beteekend heeft: want ik vind bij Leibnitz, Collectan. Etymol. par. 2. p. 233, dat onder den naam van weisseth, weissung, verstaan worden de kleine chijnsen, als Hüner, Wecke, Käse, Eijer; zijnde het eerder waarschijnlijk, dat onder de landsopbrengsten boter, dan
brood verstaan worde. Hoe dit zij, daar de zaak ontwijfelbaar is, dat wegge bij ons ook een witte brood beteekend heeft, meen ik, dat heet wit, gelijk men op sommige plaatsen de, des Zaturdags avonds gebakken wordende, witte broodjes noemt, niet dan eene verbastering van heetwegge, heete weggen, is, noemende men nog, volgens Richey, te Hamburg hecte

{==679==} {>>pagina-aanduiding<<}
weggen heetwegge. Wegge schijnt in het gemeen voor brood te moeten genomen worden bij Bredero, in Jerolimo, in 't begin van het vijfde deel:

‘Hebje honger Vrijer? gaet tot ongzent, snijt ham ende wegh of vleijs.’ 


[Wegt]

WEGT, voor weg. Het komt in de boerentaal voor bij Constantyn Huygens, Hofwijck, in den 2. druk der Korenbloemen, blz. 360.

[Wegzetten]

WEGZETTEN, uit den weg zetten, afzonderlijk zetten, noemen sommige landlieden in deze streken het melken, voornamelijk der geiten.

[Weijen]

WEIJEN, voor waaijen. Behalve hetgeen ik elders wegens de verwisseling van aai en ei gezegd heb, kan nog ten voordeele, immers ter verdediging, dezer uitspraak bijgebragt worden, dat ook oudtijds weijen geschreven werd, gelijk ik gezien heb uit eene aanhaling in Huydecopers Proeve, blz. 517. Verfreijen voor verfraaijen vindt men nog bij Poot, 1. D. blz. 136. Daarentegen heeft Numan, Strijt des gemoets, fol. 21, a, verlaijen voor verleijen. verleiden; en Spieghel, Hertsp. 7. B. vs. 15, vailigh voor veilig, en vermaijen en waijen voor vermeijen en weijen, 2. B.v. 9 en 10.

[Weik]

WEIK, voor week, in navolging van het Hoogduitsche weich. Men vindt het bij Kiliaan en bij J. van Broekhuizen, in deszelfs Gedichten, blz. 33:

‘Dit bos heeft ook verstant. Ik zie vast esch en eik 
Hun ooren leggen in uw tovertaal te weik.’ 



{==680==} {>>pagina-aanduiding<<}

[Weiken]

WEIKEN, voor weeken, in navolging van het Hoogd. weichen. Men treft het bij Kiliaan niet aan, maar wel het bijvoeg. naamw. weijck, weeck, het zelfst. naamw. weijcke en het werkw. weijcken. Weicken heeft Vondel, Maagdebrieven, blz. 61:

‘de zee in 't zuiden weickt 
Den waterkant.’ 

Bij Huyghens en andere Dichters van dien tijd vindt men nog weick, doorweickt en dergelijke, ook buiten 't rijm.

[Weisteren]

WEISTEREN wordt zoo in de Stad, als Baronie van Breda gebruikt en voor stuiven, stof verwekken, en voor afstoffen. Ook zegt men het vuur weistert, d.i. spreidt asch of vonken uit. Ter staving der deugdzaamheid van dit woord kunnen de volgende aanhalingen dienen, welke ik aan eenen mijner overledene lettervrienden verschuldigd ben. In de Liesveldsche Bijbels, Jesaia 29, lett. B, komt voor: ‘En̄ die Tyran̄en ghelijc een weyster ēde kaf.’ In den Bijbel, 1528, bij W. Vorsterman, ‘voorvliegende voncken.’ In de kantteekeningen ‘stuivende kaf.’ In den Bijbel te Leiden, 1611, bij Paedts: ‘waaijende kaf.’ De Staten-Bijbel: ‘voorbijvliegende kaf.’ ‘Met de wane wel geweijstert’ komt voor in de Liesveldsche Bijbels, Jesaia 30, lett. e. Bij Vorsterman ‘gewanet.’ Bijbel, 1611, bij Paedts: ‘opgeworpen met den worpschoffel en den wan.’ In den Staten-Bijbel: ‘verschuddet is met den worpschoffel en den wan.’ Verweijsteren voor verstrooijen komt voor Liesveldsche Bijbels, Jesaia 41, lett. b.

[Weit]

WEIT, voor tarwe, is hier even zeldzaam, als het gewas

{==681==} {>>pagina-aanduiding<<}
zelf; echter hoort men het wel eens nu en dan, doch het is gemeener in Gelderland, Utrecht en Friesland. Nuyts gebruikt het in zijne Bredasche Clio, blz. 33:

‘Voer Dingsdag na Breda rog, 
Geerste en wigtig weiten.’ 

Het komt van het Duitsche Weit, Weitz, Frank-Duitsch uueiz, Angel-Saks. hwaet, hwaetae, Eng. wheat. Zie wijders Junius, Gloss. Goth. p. 274. In het Passionael, Winterstuck, fol. 107, c, der 2. uitgave, wordt tarwe van weite onderscheiden.

[Welde]

WELDE, voor weelde. De afleiding van wel toont genoegzaam, dat het geene verbastering, maar eene veroudering is. Als eene verbastering zoude men eerder het hier ook gehoord wordende wilde kunnen beschouwen. Kiliaan heeft ook welde. Zie wijders wilde.

[Welkdanig]

WELKDANIG. Welkdanig zegt men aan den Zuid-Nederlandschen kant voor hoedanig. Bij Kiliaan en ik weet niet meer welken schrijver heb ik ook susdaanig gevonden, waaruit blijkt, dat het woord sus in de spreekwijze sus en zoo niet als een door het volksgebruik gevormd woord te beschouwen is. Het komt bij Otfridus voor, en bij denzelfde is ook suslih, waarin de h sterk moet aangeblazen worden, en suslihero. Het is het Duitsche solcher, ons zulk. De Vlamingen zeggen, volgens Tuinman op quamen: kwam et sus, waaruit hij denkt dat quansuis of quamswijs wel konde gesmeed zijn. Dit zoude voor sommiger schrijfwijze kwantsuis pleiten.

[Welvallend]

WELVALLEND hoort men hier, bij den gemeenen man, somtijds wel eens voor aanvallend, aanvallig.


{==682==} {>>pagina-aanduiding<<}

[Were]

WERE. Schoon minder, dan in sommige andere gedeelten van ons land, leest men hier somtijds, in aankondigingen van verkoopingen, van een huis en were, voor huis en aanhoorigheden. Were is bij Kiliaan overgezet possessio, alsmede septum, sepimentum, en komt van het Angels. weran, tueri, ons weren, beschermen. Verkiest men de laatst aangehaalde beteekenis, dan zal de tuinhaag of schutting voor den hof moeten genomen worden. Volgens Huydecoper, Proeve, 1. D. blz. 394 en volgg., zoude het van de beteekenis van tuinhaag overgegaan zijn tot de omtuinde plaats zelve. Dat alle besloten plaatsen weren kunnen genoemd worden, zie in Lelyvelds 2. uitgave van Huydecopers Proeve, 2. D. blz. 438 en 439. Het meest wordt were van eene boerenplaats of hofstede gebruikt. In het Land-Friesch heeft men het spreekwoord aeyn wera mackit hera. Zie wijders Walchii Glossar. ad Constitut. Carolin. p. 325 et seqq.; de aanteekk. op de oude Friesche Wetten, blz. 23 en 182, en Dreyer, Sammlung von vermischte Schriften, 1. Th.S. 91 en volgg., voornamelijk S. 96 en 97.

[Weren]

WEREN. Zich weren, niet alleen voor in de weer zijn, maar ook voor hetgeen men mede in de wandeling zegt zich uitslooven, zijn best doen.

[Werkelijk]

WERKELIJK, voor wezenlijk, en als bijvoegel. naamw. en als bijwoord. B.v. het is werkelijk waar; het is de werkelijke waarheid.

[Wetten]

WETTEN. voor scherpen, is in den schrijfstijl zeer gemeen, doch minder hoort men het in de gesprekken

{==683==} {>>pagina-aanduiding<<}
bezigen, gelijk in deze streken geschiedt, vooral aan den Zuid-Nederlandschen kant, alwaar men zeer gemeenzaam hoort wet dat mes eene keer, voor hetgeen men elders zeggen zoude slijp dat mes eens. Bij Kiliaan is wette, waete, overgezet acies cultri; bij Otfridus en Kero is wasso in het gemeen scherpte. In het A.-S is hwettan niet alleen aanzetten van messen, maar ook allerlei aanzetten, ook in den zedelijken zin incitare.

[Wicht]

WICHT heb ik aan den kant der Meijerij van 's Hertogenbosch hooren gebruiken van een volwassen, ongehuwd manspersoon. Wachter stelt de beteekenis van hetzelve zeer algemeen, het uitleggende door res quaelibet, homo, animal, creatura. Hij schijnt het te houden voor afkomstig van wight, oud-Duitsch wiht, Goth. waith, ons iet of wat (aliquid). In het A.-S. is wight een mensch. Het zamengesteide booswicht toont, dat het niet alleen zeer wel van een volwassen mensch, maar ook ten goede kan gebruikt worden, dewijl anderzins de bijvoeging van boos overtollig ware. Vergelijk Junius, Gloss. Goth. p. 386 en 387. Ook heb ik het inderdaad op eene zeer loffelijke wijze hooren gebruiken. Dan bij de Friezen wordt het voor een slecht mensch genomen. Wicht heb ik ook voor een volwassen mensch bij Heemskerk gevonden.

[Wiel]

WIEL, voor een min of meer grooten poel, of ander stilstaand water. Bij Kiliaan is het vortex, vertex, contorta in se aqua; gurges. Mogelijk komt het van wallen, waaryan bij Kiliaan het verouderde walle, abyssus, profundum, en walle, het tegenwoordige welle, unda, fluctus; et scatebra; of misschien van wiel, rota,

{==684==} {>>pagina-aanduiding<<}
in de beteekenis van draaikolk, als gelijk een rad omdraaijende. Immers de naam van wielewaauw is ook aan dien vogel om zijne gieren en draaijen gegeven.

[Wigtig]

WIGTIG, voor zijn gewigt houdende. B.v. die dukaten zijn allen wigtig. Dit is ontleend uit het Hoogduitsch.

[Wilde]

WILDE, voor weelde, waarvoor men oudtijds welde zeide; van wel, waarvoor men insgelijks wil vindt. Welde beteekende eigenlijk welvaart, in den zedelijken zin, of, gelijk men thans spreekt, welvarendheid, welgesteldheid in bezittingen; doch in vervolg van tijd is weelde in een kwaden zin voor luxus en luxuria genomen, omdat overvloed en gezondheid doorgaans overdaad te weegbrengen. Whel is in het Neder-Saksisch welvarendheid van ligchaam, gezondheid, en daarvan dartelheid. Van hetzelve is wehlig, ons welig. Ik zoude het Engelsche wealth ook eerder tot wel brengen, dan tot walt, gewalt, als ware het vis, opum, gelijk Mylius wil, bij Leibnitz, Collectan. Etym. par. 1. p. 183. Zie verder over welde mijne Oud-Friesche Spreekwoorden, blz. 133 van het Register.

[Wilden]

WILDEN, voor los, woest leven. Men moet eens wilden in zijn leven, voor ons uitspatten.

[Wilderden of welderden]

WILDERDEN of WELDERDEN beteekenen hier in het algemeen onbebouwde gronden. In de Plakkaten op het stuk van de jagt wordt aan dezen kant onder den naam van wilderden verstaan datgene, wat in die van Holland onder het woord van wildernissen is begrepen.


{==685==} {>>pagina-aanduiding<<}

[Wilderik]

WILDERIK, voor een wild, onbehouden en los mensch. Zie op slechterik.

[Wilkom]

WILKOM, voor welkom. Men schreef oudtijds niet alleen wel, maar ook wil. Zoo schreef men onverschillig wellekeur en willekeur (want wil is hier niet voluntas). Van ons en der Duitsche wilkom is het Fransche bastaard-woord wilcome, wilcom, welcom, vilcom, ontstaan. Ménage zegt het een woord te zijn, van hetwelk de Duitschers zich bedienen, wanneer zij iemand voor het eerst begroeten. Het is ook een groote beker, vol van den besten wijn, welken zij iemand op zijne welkomst aanbieden. In het Italiaansch heet zoodanig een beker, met een nieuw woord, Bellicone, gelijk Redi in Bacco in Toscana zegt, naar het Duitsche wilkomb of wilkumb. Dan Ménage dwaalt, als hij het zamengesteld doet zijn van wil, volonté, en komen, toonende duidelijk het woord wel niet te kennen, daar hij seit mir wilcom zelfs overzet soyez le bien venu. In onze oude taal vindt men ook het woord villecome. Zie de Romance van Gerard van Velzen in Lelyveld's tweede uitgave van Huydecopers Proeve. 2. D. blz. 373. Men vindt willekom bij Huyghens, Hofwijck, blz. 349 der Korenbloemen, 2. Druk.

[Willen, wilt]

WILLEN, WILT. Men zegt hier veel, zelfs onder zeer beschaafde lieden, wilt in plaats van wil, in den 3. persoon van den tegenwoordigen tijd der aantoonende wijs. Men vindt het, zoo in de oude Stads Keuren van Breda, als onder anderen bij L. van Velthem, Spiegel Hist. 1. B. cap. 9, in verscheidene oude Bijbels en oude Dichters, even voor Hooft en Vondel, om

{==686==} {>>pagina-aanduiding<<}
nu van Anna Byns, Phil. Numan en andere ouderen niet te spreken, en het wordt, op het voorbeeld van Huydecoper, verdedigd in de Proeve van oudheid-, taal- en dichtkunde, 1. D. blz. 83 en volgg. In de Zuid-Nederlandsche gewesten spreekt en schrijft men nog veel aldus. Ik meen, dat zulks in het oud-Duitsch ook heeft plaats gehad, even als hi schallt, hij zal, en in meer andere werkwoorden. In het oud-Fransch zelfs was weil, wel, je veux, en welt il veut.

[Wind]

WIND. Een wind noemt men hier en daar in deze streken een windas, of welke andere soort van werktuig, om te winden.

[Windel]

WINDEL, voor hetgeen men elders een zwachtel noemt, en, bij Kiliaan, in het Vlaamsch ook eene spanghe heet, hetwelk hij overzet fascia. Bij hem is windel, wendel of windeldoek vertaald door fascia, fasciola, involucrum. Van winden meent Lye, op Junius, Etymol. Anglic., dat het Gothische wondl, eene wond, uit hoofde van het bewinden der wonden, komt.

[Wind keeren]

WIND KEEREN. Het onnoozel gemeen onder de Roomschgezinden is in den waan, dat, bij ontstanen brand, hunne geestelijkheid het vermogen heeft, om den wind te keeren. Dit vooroordeel ontstaat waarschijnlijk uit de kracht, welke de goede, eenvoudige Katholijken hechten aan de gebeden, welke hunne Geestelijken, bij zoodanig ongeval, gewoon zijn op de plaats zelve te doen, doch hier niet met die plegtigheid, als in Roomsche landen, bij die gelegenheid, geschieden.


{==687==} {>>pagina-aanduiding<<}

[Winken]

WINKEN, voor wenken. Men vindt het bij Vondel, Huygens en gelijktijdigen, ja zelfs nog bij Poot, Ged. 1. D. blz. 34:

‘Ook Elias, die Gods winken 
Volgde, zag den aerdtkloot zinken.’ 


[Winnen]

WINNEN, voor kinderen winnen, wordt hier nog van de koeijen gebruikt; b.v. die koe wil niet winnen. Dat het woord in die beteekenis van het menschelijk geslacht in den Bijbelstijl gebruikt wordt, weet een ieder, die met denzelven bekend is. Oudtijds schijnt het de algemeene beteekenis van verkrijgen gehad te hebben; van het oud-Friesch is zulks ten minste zeker. Zie von Wicht, op het Oost Fries. Landrecht, p. 161, en Wiardi, Alt-Fries. Worterbuch, op het woord; en van het gewone Oud-Nederlandsch schijnt zulks te blijken uit van Mieris, Gr. Charterb., 2. D. blz. 514, alwaar men winre, d.i. winner, voor rentheffer vindt. In de overzetting des Bijbels van Luther wordt het, Matth. 24. v. 32, voor het bekomen van bladeren van den vijgenboom gebruikt. Vergelijk ook von Stade, Biblische Worter, p. 266. Somtijds wordt het in eenen kwaden zin gebezigd bij de ouden, daar men, b.v. in den Spieg. Hist. van L. van Velthem, 6. B. 20. c, 74. vs., scade winnen leest Hetzelfde heeft met het Fransche gagner plaats, blijkens gagner une maladie. In hetzelve wordt gagner ook van het bereiken eener plaats gebruikt, 'twelk ook bij ons met winnen niet buiten voorbeeld is. Zie Huydecopers Proeve, 2. uitgave 3. D. blz. 233, alwaar men nog eenige andere beteekenissen van winnen aantreft.


{==688==} {>>pagina-aanduiding<<}

[Winsch en winschen]

WINSCH en WINSCHEN, voor wensch en wenschen. Het komt bij Meyer onder de verouderde woorden voor. Zoo heeft ook de Ridder Hooft verwinschen voor verwenschen; zie Reitz, Belga Graecissans, p. 600.

[Winter]

WINTER zeggen de landlieden bij Breda voor waard of woerd, het mannetje van eene eend. Zoude het ook eene verbastering zijn van wartel of wertel, hetwelk ik in de Geslachtlijst van Bilderdyk zie in die beteekenis door Cats gebezigd te zijn?

[Wisch-hout]

WISCH-HOUT. Aldus noemt men hier de groote takkebossen, hoedanige men tot demping der grachten van eene belegerde plaats gebruikt. Wisch is bij Kiliaan involucrum herbae, stramina panni enz. Men ziet uit deze aangehaalde plaats van Kiliaan, dat de takkebossen eigenlijk den naam hebben van de wisch of het tientje, door hetwelk zij vastgebonden worden. De landlieden noemen een zoodanig tientje, met een verkleinwoord, wiebesken.

[Wissel]

WISSEL, voor wisselbrief, is ongetwijfeld van het mannelijk geslacht, doch wordt ook wel, zoo hier als elders, verkeerdelijk vrouwelijk gebruikt. Dan vreemder moet het schijnen, dat het hier somtijds, zelfs door regtsgeleerden en handeldrijvende lieden, onzijdig wordt gemaakt. In de beteekenis van wisselkoers, heb ik dit niet opgemerkt.

[Wit]

WIT, voor bleek, wanneer van de kleur des menschelijken gelaats gesproken wordt, te weten in de beteekenis van het Hoogd. bleich, d.i. wanneer iemand door

{==689==} {>>pagina-aanduiding<<}
ziekte, kommer en ellende zijne natuurlijke verw verloren heeft; maar niet in de beteekenis van blass, wanneer iemand of geene roode kleur van nature heeft, of dezelve door schrik, vrees, vreugde of andere aandoening, plotseling, voor een oogenblik verloren heeft, in welke gevallen men altijd bleek zegt. Het gebruik van wit voor bleek zoude zijne verdediging kunnen vinden in de afleiding, welke sommigen aan het laatstgemelde woord geven, hetzelve doende komen van het Grieksche λευχός.

[Witten]

WITTEN, voor weten. In het IJslandsch is het ook vita, in het Gothisch en Angel-Saks. witan, bij Ulphil. vitan, in het Deensch vide, in het Frank. en Allemann. wizan, uuizzan, Hoogd. wissen, en de Engelschen hadden ook eertijds het werkw. to wit. Zie Junius, in wit en witness; weshalve men deze uitspraak voor zoo ongerijmd niet te houden hebbe, en geenszins voor eene verbastering. Immers vinde ik bij Kiliaan wite, witte, witen, witich, wittich enz., en onder de verouderde woorden bij Meyer, witte, wetenschap, kunde, en wittich, wetende, kundig; en in de Oud-Friesche Spreekwoorden, achter den Bredaschen Almanak van 1664: ‘nimmen wit, wear ien de schoeg twingt;’ gelijk mede wit voor weet voorkomt bij Melis Stoke, 7. B.v. 841. Hiervan het nog gebruikelijke verwittigen. Het woord wet, 'twelk Kiliaan van weten afleidt, dewijl de wetten van een ieder moeten geweten worden, werd ook oudtijds wit geschreven. Hiervan witachtig voor wettig; zie Huydecoper, op Stoke, 3. D. blz. 158 en 159. Bij Wagenaar, 3. D. blz. 515, noemt Jacoba Frank van Borselen onsen lieven ende

{==690==} {>>pagina-aanduiding<<}
seer gheminden geselle ende witachtigen beddegenote. Men zegt ook nog bij ons gewisse, zoo wel als geweten, voor hetwelk men ook oudtijds wissche zeide. De dubbelde s der Duitschers namelijk is in dit woord en de afkomelingen, vergewissen en dergelijke, behouden. In de andere verwisselt zich, gelijk doorgaans, de ss der Duitschers in eene t; en hierin onderscheidt zich de Moeso-Gothische en Angel-Saksische tongval, die de t bemint, van de Frank-Duitsche en Allemannische.

[Wodje]

WODJE, of woodje, wordt bij de landlieden een tweelinglam genaamd. Volgens het Idiot. Fris. van Wassenbergh is wouter een zuiglam, ooilam.

[Woekenaar]

WOEKENAAR. Dit heb ik hier veel hooren gebruiken voor woekeraar. Ik heb het ook, of wel woeckener, bij de ouden gevonden, onder anderen in het Passionael, Winterstuck, van 1489, fol. 64, b. Daar woeker doorgaans van het oude oeken, vermeerderen, wordt afgeleid, zoude het mij niet verwonderen, dat ook eertijds het werkwoord woeken bestaan hadde; hoezeer ik met eenen mijner verstorvene vrienden twijfele, of dit woord, voorkomende in de Schatkist der Philosophen en Poëten, blz. 204, aldaar niet gesteld zij, om te rijmen op vloeken, en dus niet stellig durve verzekeren, dat het bestaan heeft, zoo min, als woekenen, hoewel mij zulks niet onwaarschijnlijk dunkt.

[Woeste]

WOESTE. In de Baronie van Breda is eene plek lands, die de woeste heet, d.i. wildernis, gelijk dezelve ook wel genoemd wordt. Het is 't Duitsche Wüste.


{==691==} {>>pagina-aanduiding<<}

[Wollen laken]

WOLLEN LAKEN. Beroemd waren voorheen de wollen laken-markten in deze streken, van welke er nog eenige gevonden worden. Wollen laken heet op sommige plaatsen van Neder-Saksen eene soort van doek, van hetwelk de schering linnen en de inslag wol is. Of die markten oorspronkelijk van hetzelve zijn, dan of wollen laken hier alleen maar gezegd worde in tegenoverstelling van linnen laken, en eenvoudig het tegenwoordige laken beteekene, durf ik niet te zeggen.

[Wonder]

WONDER, voor uitermate, wordt veel hier en nog meer in het Zuidelijke Nederland vóór aan een woord gevoegd, om als het ware den superlativus gradus aan te duiden, voornamelijk voor het woord schoon, van hetwelk men dan wonderschoon maakt. Dat dit gebruik zeer oud is, blijkt uit den titel van een zeer zeldzaam boek, genaamd: De seer wonderlijcke schoone, triumphelijcke Incompst, van den hooghmogenden Prince Philips, Prince van Spaignen, Caroli des vijfden, Keijsers sone. Wonderlijcke is hier een bijwoord, bij schoone behoorende. Men voegde, in dien tijd, altijd de e achter dergelijke bijwoorden.

[Wonder geven]

WONDER GEVEN. Het zoude mij geen wonder geven, voor het zoude mij niet verwonderen. Het woord wonder wordt in deze spreekwijze substantíve gebezigd voor verwondering. Het gebruik van hetzelve als bijvoegelijk naamwoord is van lateren tijd.

[Wonderen, of wonder doen]

WONDEREN, of WONDER DOEN, voor benieuwen, begeerig zijn te weten. B.v. het zal mij wonder doen, of het dit jaar nog vrede worden zal.


{==692==} {>>pagina-aanduiding<<}

[Wonen]

WONEN. Hij zal niet blijven wonen, hij zal met zijne zaken of geldmiddelen het niet kunnen uithouden. De spreekwijze schijnt ontleend van lieden, die, de huur van het huis niet kunnende opbrengen, verhuizen moeten, of die, met hunne zaken verachterd zijnde, een kleiner huis betrekken.

[Worp]

WORP. Een worp noemen de pottenbakkers te Oosterhout en elders in de Baronie van Breda, zekere maat leem, naar welke zij de potten maken en verkoopen, gaande meer of minder potten in een worp, naar gelang van hunne grootte. Ik acht het te zijn zooveel aarde of leem, als te gelijk kan geworpen en bewerkt worden. In het Zweedsch is wärpa een hoop. Winschoten, in zijnen Zeeman, op snees, zegt dat een worp het vierde gedeelte van een snees is.

[Worsten-broodjes]

WORSTEN-BROODJES, voor het elders in het onduitsch gebruikelijke saucijzen-broodjes. De heerschende tijd der worstenbroodjes valt in op die Zaturdagen, gedurende welke de Roomsche Kerk veroorlooft vleesch te eten, zijnde van Kersmis tot Maria Lichtmis. Ik heb dezen tijd door Roomschen wel eens open tijd hooren noemen; quo jure beslisse een Hagioloog.

[Wreed]

WREED zeggen in deze streken de landlieden voor moedig, deftig. Wat stapt hij wreed daarheen! d.i. parammantig, als een parade, gelijk men in de stad zoude zeggen.

[Wringen]

WRINGEN, voor knellen, hinderen, leed doen, spijten, verdrieten, onaangenaam zijn.


{==693==} {>>pagina-aanduiding<<}

[Wuelen]

WUELEN, voor woelen; men vindt het ook bij Plantin.

[Wulft]

WULFT noemt men hier eene soort van laag willigen hout, aan het water of op waterachtige plaatsen wassende, 'twelk de bezembinders gebruiken. Ik denk dat dit hetzelfde is als warvenhout, 'twelk voorkomt in eene additie op den Gildenbrief der Mandemakers der stad Breda, des jaars 1590, art. 2. Bij Kiliaan is het wervenhout, en omschreven genus salicis ripariae, quasi dicas werfhout (werphout), van welke benaming de reden aldaar te zien is.

[Wijf]

WIJF. De bouwlieden der Baronie van Breda, aan den kant der Langestraat wonende, noemen, van hunne eigene vrouwen sprekende, dezelve standvastig mijn wijf. Oudtijds gebruikte men wijf ook voor de Gemalin van Koningen en Vorsten, blijkens Westerbaens Ockenburg, die, van de portretten zijner zaal sprekende, aldus zingt:

‘'t Is kunst van Miereveld, van Ravesteijn den ouwen 
't Zijn Princen, 't zijn haer wijfs, 't zijn Heeren, het zijn vrouwen.’ 

Bij van Vliet, Recht van Successie van Breda, blz. 15, wordt eene getrouwde vrouw, die koopmanschap drijft, een coopwijf genaamd. Bekend is het, dat de Staten-Bijbel overal wijf heeft, waar eene nieuwe overzetting het woord vrouw gebruikt, voor welke verandering sommigen geene genoegzame reden vinden. Ook de Duitschers gebruiken nog in den deftigen stijl het woord Weib en de Engelschen wife.
In de Keuren van Breda, van welke ik twee eensluidende handschriften bezit, vindt men onder het

{==694==} {>>pagina-aanduiding<<}
artikel van Breucken: ‘Item in dit punct sullen 't huysgesin van den genen die aldus (in zijn eigen huis) overladen (overlast aangedaan) wort mogen tuijgen, te weten wijff en kinderen, knapen ende jonkwijffs, sonder daarinne voor parthijen geaght te worden.’ Knapen zijn dienaars, jonkwijff beteekent hier eene dienstmaagd, niettegenstaande het in het algemeen een meisje beteekent, even als meisnede, 'twelk ook veelal van eene dienstbare jonge dochter gebruikt wordt, gelijk wij nog wel meisje en maagd van een dienstmeisje zeggen.
In zeker stuk van Hendrick Hertogh van Braband, gedagteekend Louwmaand 1200, in het bovengenoemde handschrift te vinden, spreekt dezelve van Heere Wouter Berthout Heer van Mechelen, Sophien zijn's wijffs vader.

[Wijnsteker]

WIJNSTEKER. Te Breda en in den omtrek worden de wijnkoopers dikwijls wijnstekers genoemd, onder welke benaming elders meestal de geringere wijnkoopers uit de derde hand en slijters verstaan worden. Te Amsterdam heeft men ook wijnkuipers, onder welke men niet moet begrijpen de kuipers, die de wijnvaten vervaardigen, maar eene bijzondere soort van wijnkoopers, van welke mij het bedrijf niet bekend is, maar die zeer wezenlijk onderscheiden zijn van de wijnhandelaars, d.i. zeehandelaars in wijnen, en van de eigenlijk gezegde wijnkoopers, die echter ook somtijds zeehandelaars zijn.
Eigenlijk zijn in de koopsteden wijnhandelaars degenen, welke de wijnen van buiten 's lands op fust bekomen; wijnkoopers, die dezelve van de zeehande-
{==695==} {>>pagina-aanduiding<<}
laars op fust koopen en bereiden, en wijnstekers, die ze bereid van de wijnkoopers ontvangen, en, even als deze, per anker uitleveren. Tot welke klasse oudtijds de wijnverlaters behoord hebben, kan ik niet beslissen. Den wijn verlaten is denzelve van de moer in een ander vat aftappen, bij Kiliaan elutriare vinum.

[Wijs]

WIJS, wijze. In de Baronie zegt men, aan de zijde van de Langestraat, daar is geen wijs aan, voor hetgeen men elders zegt, daar is geen doen aan, en daar is geen middel op.

[Wijs]

WIJS wordt hier veel gebruikt voor slim of verstandig. Zoo zal men b.v. oneindig meer hooren dit kind is zeer wijs voor zijn' jaren, dan slim of verstandig. Op de Brabandsche grenzen gebruikt men het ook van de kinderen in den zin van het Fransche sage, waarvoor wij het woord zoet, even als de Engelschen hun sweet, gebruiken.

[Wij-titel]

WIJ-TITEL is een verband, op zeker stuk lands of op andere vaste goederen gelegd, ten behoeve van eenen den geestelijken stand intredende, om tot verzekering van deszelfs onderhoud te strekken, in geval hij tot armoede mogte geraken. Doordien zulks bij de derde ordening of wijding geschiedt, heeft het dezen naam verkregen.

[Wijzen]

WIJZEN. Dit werkwoord wordt, wanneer het voor uitspraak doen gebezigd wordt, in oorspronkelijke stukken, deze stad betreffende, gelijkvloeijend gemaakt.

{==696==} {>>pagina-aanduiding<<}
Men vindt het ook alzoo bij van Maerlant, Spieg. Hist., 1, 6, 36, 17, en in de Liesveldsche-Bijbels, 1. Kon. 13, lett. d, alsmede in het Passionael, Somerstuck, van 1489, fol. 68, d, gelijk ook uitwijzen in de Nieuwe Chronijcke van Brabant bij J. Mollyns, fol. 196.

IJ.

[Ijlig]

IJLIG, vlug, of ook wel haastig, doch meest in de eerste dezer twee beteekenissen. Kiliaan heeft het woord zoo min als de Heer Weiland.

[Ijzen]

IJZEN heet men te Breda het bij vriezend weder openhouden der stads grachten, hetwelk, voor zooveel de buitengracht betreft, door de krijgsbezetting, en voor zooveel de binnengracht betreft, door de manschappen der burger-kompaniën moet geschieden. Men gebruikt dus hier dit woord, als een dadelijk werkwoord, daar het elders alleen in de beteekenis van ijs worden, bevriezen, gebezigd wordt, behalve op sommige plaatsen van Neder-Saksen, alwaar men ook isen voor het ijs openhakken zegt. Elders heet het bijten, en is het insgelijks der bezetting of den schutteren opgelegd.

[Ijzen]

IJZEN, voor schrikken, wordt hier niet alleen in het onzijdige gebruikt, maar ook impersonaliter; b.v. het ijsde mij, dat te zien, voor ik ijsde. Men ziet in deze spreekwijze nog de oorspronkelijke beteekenis van door schrik verkouden.


{==697==} {>>pagina-aanduiding<<}

[Ijzermaal]

IJZERMAAL, voor ijzersmet, roestvlek. Mael is bij Kiliaan macula, nota.

Z.

[Zaagmeel]

ZAAGMEEL heb ik hier meer dan eens voor zaagsel hooren gebruiken. Te Bergen-op-Zoom en in het Markiezaat gebruikt men zeer zelden zaagsel, doorgaans zaagmeel.

[Zaak]

ZAAK. Hetgeen men wel in oude Handvesten leest is 't sake of was 't sake en, in het Gr. Friesch Charterboek, werdt seck, is hier nog, gelijk op sommige andere plaatsen van Noord-Braband in vollen gebruike voor als het gebeurt. Zoo zoude men, b.v. iemand noodigende, die uit de stad is, doch terug verwacht wordt, ten antwoord kunnen bekomen: ‘Mijn Heer is uit de stad, maar ik zal het hem zeggen, als het zake is, dat hij voor dien tijd te huis komt.’

[Zacht]

ZACHT, voor ligtelijk. Hij kan dat zacht doen, d.i. zonder bezwaar, gemakkelijk.

[Zacht]

ZACHT. Zacht hout noemt men hier allerhande klein hout, uitgenomen eiken. De reden ligt, gelijk men terstond moet opmerken, in de meerdere hardheid van het eiken hout.

[Zadelmaker]

ZADELMAKER. Aldus noemt men hier niet alleen de

{==698==} {>>pagina-aanduiding<<}
wezenlijke zadelmakers, maar ook de kamerbehangers en beleggers, welke laatste in Holland nog mattenmakers genoemd worden, niettegenstaande de matten aldaar in den deftigen stand genoegzaam in onbruik geraakt zijn. De reden, waarom men hier deze beroepen met een en denzelfden naam bestempelt, is daarin gelegen, dat dezelve voorheen en nog veeltijds door dezelfde personen worden uitgeoefend.

[Zanikken]

ZANIKKEN wordt hier in de praattaal, vooral onder het gemeen, veel gebruikt voor het bij Kiliaan voorkomende sanckelen, hetwelk hij uitlegt door sukkelen. Men hoort het ook in de beteekenis van lang over een en hetzelfde stuk te blijven spreken. Hoe ligt gij zoo lang daarover te zanikken? In Holland zegt men zonika van een koelbloedig mensch, of dat noch koud noch laauw is. Mogelijk heeft dit zanikken wel eenige gemeenschap met het Duitsche zancken, twisten, wegens 'twelk zie Wachter, Gloss., op sanck, en ten Kate, Aanl. tot de Nederd. Taal, 1. D. blz. 107, en 2. D. blz. 561. In het Friesch is sana twisten, het Hoogd. zancken; vergelijk de uitlegging der Fr. Wetten, blz. 24.

[Zede]

ZEDE, voor zeide. Men vindt het ook bij de ouden. Zie onder anderen het Passionael, Winterstuck, fol. 16, c, der uitgave van 1478. Hiervan bij zamentrekking het in de praattaal gebruikelijke zeê.

[Zeer]

ZEER, voor smart, in den zedelijken zin, hartzeer, grieving. B.v. dat doet mij zeer, voor dat treft mij. Men vindt het bij Cats in zijne fraaije navolging der spreuk

{==699==} {>>pagina-aanduiding<<}
van Seneca in Hippolyto, v. 607:

‘Curae leves loquuntur, ingentes stupent.’ 


‘'t En is maer kleijn verdriet, dat met gheduerig klagen 
Weet iemand, die het hoort, zijn smerten voor te dragen. 
Gemeijne droef heid kermt, maer al te diepen seer 
En vint geen open mont, geen zucht of tranen meer.’ 

In het Glossar. van Lipsius, Epist. 44, Cent. 3 ad Belgas, is serin overgezet tribulato. In het Passionael, Somerst. fol. 811, d, 2. Dr. vindt men sericheden; in het Winterst. fol. 138, c, sericheit. In hetzelfde Passionael, fol. 65, a, leest men beseericht voor aangedaan door droefheid. Zie van het zelfst. naamw. zeer, behalve den Hr. Weiland, het Brem. Nieder-Sächs. Wôrterb., op seer, en Huydecoper, op Melis Stoke, II, p. 1 en 2.

[Zeet]

ZEET gebruikt hier de volkstaal voor zeit, zegt. Dat het niet nieuw is, blijkt uit eene aanteekening van Huydecoper, op Melis Stoke, 1. B.v. 206. Men vindt het ook bij Anna Byns, in het Passionael en elders, zoowel als sede voor zeide. In het Angel-Saks. werd ook saegde ingekrompen tot saede; zie ten Kate, 1. D. blz. 632. Zie verders gezeet.

[Zeet]

ZEET, voor zitplaats, het Hoogd. Sitz, in welken zin het bij Meyer onder de verouderde woorden voorkomt, hoezeer men het nog vindt bij Bredero in 't Moortjen, 2. Deel:

‘Wanneer dat yemandt sit en nayt, 
Of ployt haer doeckje, 
Hij vlijt hem neder 't zeet.’ 


{==700==} {>>pagina-aanduiding<<}

Bij Hooft komt het ook in die beteekenis voor, zoo wel als in die van zitting. Zie de Geslachtlijst van Hoogstraten door Kluit, op zete. Voor zetel komt het voor bij Hooft, Ned Hist. 1. D. blz. 87. In het dikwijls door mij aangehaald Glossarium van Lipsius, is sedes overgezet setti. In het Angel Saks. is het sead, in het Neder Saks. sete. Thans gebruikt men meest zeet voor de daad van zitten, b.v. in het spreekwoord een dronk is een zeet waard. Een zitten, voor zeet, bank of stoel, vindt men bij van Maerlant, Spieg. Hist. 2. D. 1. P. 7. B. 68. C. 98. vs. en 1. P. 3. B. 11. C. 12. vs.; en in den zesden naamval van het meervoud, sittene, in dezelfde beteekenis bij L. van Velthem, Spieg. Hist. 2. B. 17. C. 7, vs.

[Zegemanneken]

ZEGEMANNEKEN. Dit woord wordt hier gebruikt voor een geil mensch, doch meest uitgesproken zagemanneken. Bij Kiliaan vind ik seghemanneken, ceghemanneken, Sax Sicamb. satyrus. Sax sigenmannek en. Dat deze laatste spelling de beste is, blijkt uit de afleiding van het woord zelve, hetwelk zamengesteld is uit ziege en manneken. Oudtijds beteekende ziege volgens Wachter zoowel een bok, die nu alleenlijk Ziegebock heet, als eene geit; en waarom een geil mensch bij eenen Satyr of een bokmensch vergeleken worde, behoeft geene uitlegging. Onder de verouderde Nederduitsche woorden vind ik bij Meyer dat van Tsege, geit.

[Zeget]

ZEGET, voor zegt het. Het is opregt Brabandsch en Vlaamsch, en bij oude schrijvers van dien landaard niet ongemeen, die ook veel seegt voor zegt gebruiken; weshalve seeghet bij hen zoo veel zal zijn als seeg het, seegt het.


{==701==} {>>pagina-aanduiding<<}

[Zegge]

ZEGGE. Bij Kiliaan is segghe overgezet gramen palustre majus. Bij ons is het nog in gebruik, doch meest van veen of moerland. Turfzegge noemt men hier hetzelve. Het dorp en de heerlijkheid Zegwaard, oudtijds Sekwaard, hebben hiervan waarschijnlijk den naam. In het Markiezaat van Bergen-op-Zoom is onder Rukphen of Rukveen nog een gehucht, eenvoudig Zegge genaamd, gelijk ook in de Baronie van Breda. Het Eng. sedge wordt in het Nederlandsch door Skinner overgezet seck, hetwelk eigenlijk het Zeeuwsche woord is. Zie wijders over zegge mijne Naamsuitgangen, blz. 32.

[Zeijen]

ZEIJEN, voor zaaijen.

[Zekers]

ZEKERS wordt hier dikwijls adverbialiter gebruikt en bij ja of wel gevoegd; ja zekers, wel zekers. De ouden zeiden het ook. C. van Ghistele, Terent. Heautont. 2, 3: ‘Dat weet ick sekers.’

[Zel]

ZEL. In den dagelijkschen omgang hoort men hier meest zel voor zal Zulks heeft op meer plaatsen van Noord-Braband plaats, en zoude, schoon het thans eene verbastering zij, met voorbeelden uit de oudheid kunnen goed gemaakt worden. In het Passionael komt sel en het meervoudige sele bijna op elke bladzijde voor.

[Zelfste]

ZELFSTE. Dezelfste, voor dezelfde.

[Zemelen]

ZEMELEN is hier, hoezeer niet bij uitsluiting eigendommelijk, treuzelen, langzaam en langwijlig spreken.

{==702==} {>>pagina-aanduiding<<}
Kiliaan zet het over en omschrijft het frivola scrupulose agere, et gravia ignave; semelachtig, metaphorice, scrupulosus, nimis curiosus in re levi, et lentus in opere; semeler, scrupulosus in re parvi momenti, curiosus rerum frivolarum, ignavus in re gravi, et cunctator. Men zegt ook hier, hetwelk op meer plaatsen gezegd wordt, een zemelknooper.

[Zeper]

ZEPER hoort men hier wel eens voor zeker; sommigen oordeelen het een door de straattaal gevormd woord te zijn; dan het is een Plat-Duitsch woord; welke taal voor certe ook semer, ons oude semer, heeft.

[Zester]

ZESTER. Zie Sester.

[Zetel]

ZETEL heb ik hier meermalen, wanneer van een stoel gesproken werd, hooren bezigen. Het komt ook in die beteekenis bij Meyer, in zijne verouderde woorden, voor.
Dikwijls heb ik hier ook het woord zetelstoel voor eenen armstoel hooren gebruiken, hetwelk mij bijna doet vermoeden, dat zetel hier minder een stoel in het gemeen, dan een armstoel beteekent. In de 2. additie op den Gildenbrief der schrijnwerkers van de stad Breda, wordt, art. 2, aan de stoeldraaijers opgelegd voor hunne proeve te maken eenen sedelstoel ter aarde toe met twee bodems.

[Zetters]

ZETTERS. Onder dezen naam verstond men vroeger in Holland de broodzetters; thans geeft men denzelven alhier aan ben, die de personele belastingen regelen.


{==703==} {>>pagina-aanduiding<<}

[Zetvisch]

ZETVISCH, voor hetgeen men in Holland noemt goede, stijve visch, die wel niet krimpt, maar echter gevoegelijk kan voorgezet worden. Ik weet geene andere naamsreden uit te denken.

[Zeugen]

ZEUGEN of wilde varkens noemt het gemeen hier de ongekorvene diertjes, thans pisse-bedden genaamd, waarschijnlijk omdat dezelve in het klein min of meer de gedaante van zeugen of varkens hebben. Dat dezelve eertijds algemeen den naam van seuge of vercken gehad hebben, zie bij Junius, Etymol. Anglican., op cheslip vermin, en Kiliaan op vercken. Wijlde wierme, d.i. wilde duivels, leest men, als een uitroep bij Gysbert Japix. Op gelijke wijze wordt vermo bij de Italianen voor den duivel gebezigd. In het gedicht Tersoretto van Latini, hetwelk sommigen meenen door Dante in zijne Divina Comoedia nagevolgd te zijn, wordt de duivel ook il gran vermo genoemd. Bij Dante zelven is Cerberus il gran vermo.

[Zeulen]

ZEULEN, voor hetgeen wat men in de wandeling wel noemt zwaar tillen, vol zwarigheden zijn, altijd zwarigheden opperen. Wat kan hij zeulen! Hij is een regte zeuler.

[Zeun]

ZEUN, voor zoon.

[Zevende]

ZEVENDE is bij de Roomsch-Katholijken eene soort van dienst en plegtigheid, die in de kerk door het houden van eene mis gevierd wordt. De leden van die kerk, en vooral de naastbestaanden van eenen overledene, worden alsdan verzocht het zevende, zevenste en ook het dertigste bij te wonen.


{==704==} {>>pagina-aanduiding<<}

[Zieget]

ZIEGET, voor ziet het. Dat deze zamentrekking reeds zeer oud is, blijkt uit Anna Byns, 1. B. 5. Refer.: ‘Men derft niet vraghen, men sieget voor oogen.’ Zoo ook in het 7. Refer. van hetzelfde boek.

[Zien]

ZIEN. Ik zien, voor ik zie; wij, zij zienen, voor wij, zij zien.

[Zigt]

ZIGT, voor gezigt, uitzigt. Ik heb er geen zigt op kan beteekenen ik heb het niet goed in 't gezigt, ik kan het niet in 't gezigt krijgen, of wel ik heb er geen uitzigt op, geen kijk naar, geen' kans naar. Die koepel heeft een fraai zigt beteekent: heeft een fraai gezigt, uitzigt.

[Zigtelijk]

ZIGTELIJK, voor zigtbaar. Dat het een goed woord is, blijkt uit het zamengestelde opzigtelijk, hetwelk overal in ons Vaderland gebruikelijk is.

[Zil, zille]

ZIL, ZILLE, is bij Kiliaan hetzelfde als eene lope lands, honderd roeden, een derde gedeelte van een bunder, hoezeer ik, gelijk ik op het woord loop gezegd heb, eenig onderscheid in deze woorden vermeende plaats te hebben, hetwelk ik, na gedaan onderzoek, bevonden heb hierin te bestaan, dat een zille het dubbeld van eene lope, volgens het algemeen gebruik, uitmaakt. Het woord is meest gebruikelijk aan de kanten der Meijerij van 's Hertogenbosch en is afkomstig van het Oud-Saks. syl, sul, sylh, sulh, ploeg, zijnde sulung of suling in die taal zooveel lands, als door eene enkele ploeg op eenen dag kan bebouwd worden.


{==705==} {>>pagina-aanduiding<<}

[Zinden]

ZINDEN, voor zenden. Hetzelve had ook in het Oud-Duitsch plaats.

[Zinnen]

ZINNEN. Op sommige plaatsen, onder de landlieden, voor zijn, den derden persoon meerv. van den tegenwoordigen tijd der aantoon. wijs.

[Zis, zisze]

ZIS, ZISZE, voor zegt, of zeit ze, als van eenen vrouwelijken persoon gesproken wordt. De Engelschen zeggen in diezelfde buiging says. Bij Gysbert Japix vindt men in den 41. Psalm in den tegenwoordigen tijd ook ick siz, en in den 10. Psalm het deelwoord sizzende. Siz wordt in het Oud-Friesch ook gebruikt als een naamw. voor een zeggen; zie Gysbert Japix, blz. 127 en 138.

[Zitdag]

ZITDAG wordt hier, even als in Holland, genaamd de dag, welken een ontvanger, penningmeester of dergelijk ambtenaar bepaald heeft tot het ontvangen van zekere belastingen of andere ongelden Hier worden ook alzoo genaamd de dagen, tot het veilen en verkoopen van vaste goederen bepaald. Deze zijn doorgaans drie in getal, behalve op de dorpen, alwaar somtijds slechts twee zitdagen gehouden worden. Eene enkele reize wordt een vierde gehouden, doch niet, voor na het afloopen van den derden, aangekondigd. Men zegt hier iets op den zitdag doen voor iets in de veiling brengen.

[Zitten]

ZITTEN worden hier de ambtenaren gezegd, die tot zekere betalingen, aan hen te doen, tegen eenen bepaalden tijd aankondigen te vaceren. Voorts wordt zitten

{==706==} {>>pagina-aanduiding<<}
ook hier, even als elders, van de regters gezegd, in dezelfde figuur, als stoel van den regterstoel bij uitnemendheid gebruikt wordt. Hiervan etstoel, en in het Duitsche Regt Dingstuhl, Schôpfenstuhl, Stuhlgericht, Rathsstuhl enz.
In dezelfde beteekenis wordt ook het woord bank gebruikt, b.v. regtbank, schepenbank en het hiervoor behandelde hoofdbank. Bekend is der Engelschen kings bench.

[Zocht]

ZOCHT, of ook wel zoft, voor zacht. Het eerstgemelde, zocht namelijk, komt onder anderen voor bij M. Stoke, B. 1. vs. 1141, en komt, volgens Junius, van het Allemannische sach, in die taal sap beteekenende, hetwelk in het Angels-Saks. seaw heet. Het laatstgemelde, zoft namelijk, komt van het Angel-Saks. soft, hetwelk de Engelschen nog hebben. In het Oud-Friesch is het seft, in andere plaatsen van ons Land saft. Junius doet het komen van het Allem. saf, ook sap beteekenende.

[Zoeking]

ZOEKING, voor een gezocht voorwendsel. Het is maar een' zoeking, d.i. het is een opgeraapt voorgeven. Zoeking is een goed woord en komt bij Kiliaan voor, hoezeer slechts in den algemeenen zin van inquisitio, investigatio.

[Zoetbakker]

ZOETBAKKER, voor koekebakker. Ook zegt men het wel van eenen banketbakker.

[Zomerhuis]

ZOMERHUIS, voor tuinhuis, speelhuis, of, hetgeen men in Noord-Holland zegt, luchthuis.


{==707==} {>>pagina-aanduiding<<}

[Zomp]

ZOMP. Dit woord wordt hier niet alleen gebruikt in de oorspronkelijke beteekenis van een moeras, maar ook in die van eene laagte of eene vochtige plaats in het algemeen. B.v. Dat huis ligt in een' zomp. In de Baronie van Breda, naar ik meen, bij Zundert, ligt eene plaats, de Kleine Zomp genaamd.

[Zompig]

ZOMPIG, voor moerassig, van het Hoogd. sumpfig. Zie Wachter, in Sumpf.

[Zonk]

ZONK. Dit woord heb ik nu en dan door metselaars en timmerlieden hooren gebruiken voor eene diepte, eene zakking in den grond, in eene vloering, enz. B.v. De straat ligt vol zonken.

[Zorgen]

ZORGEN schijnt hier eene vox media te zijn. Geheel niet vreemd is het dezelve hier op deze of dergelijke wijze te hooren gebruiken: hij zal nog zorgen arm te worden; - als gij u niet meer rept, zult gij nog zorgen, om te laat te komen; - ik zorg, dat hij zoo gek niet zijn zal.
Even als men elders wel eens zorg voor bekommering gebruikt, zoo hoort men hier zorgen voor bekommerd zijn, beducht zijn, vreezen, in welken zin het ook voorkomt bij Bredero, in het Moortjen, 4. Deel, 3. Tooneel:

‘De schandt die knaeght haer hart, en knaegtse met verdriet. 
Ik sorgh de Deern sal dit al te seer inbinden.’ 

bij denzelfde, in Angeniet:

‘Mijn Angenietje lief, al heb men schoon al borghen, 
Ghemeenlijck sal de mensch het alderquaetste sorghen.’ 


{==708==} {>>pagina-aanduiding<<}

en bij Phil. Numan, Strijt des gemoets, 45, a:

‘Dan compt vreese die benaut u tgemoet 
Sorgende dat u Gods straffe zal naken.’ 


[Zottinnen-koeken]

ZOTTINNEN-KOEKEN noemt men hier die soort van gebak, welke men te Gouda en elders kasteling noemt, en, volgens den Hooglecraar Wassenbergh, in Friesland eijerschotel. Ik heb dit gebak wel eens krantseling hooren noemen; dan dit zoude ik denken meer overeenkomst met de krakelingen te hebben: want Kiliaan zegt het aldus genaamd, omdat het den vorm van een krans heeft; dan, hoezeer het nog thans eene ronde gedaante hebbe, gelijkt het eerder naar een schoteltje, dan naar een krans, zoo als de krakelingen. Beide wordt door Kiliaan genoegzaam op dezelfde wijze vertaald, doch de afleiding verschilt veel, wordende krakeling door hem, gelijk de onkundigste zelfs in de taalafleiding terstond vermoedt, gezegd te komen van kraken. Den naam van zottinnen-koeken heeft dit gebak, om de luchtigheid en ijlheid van hetzelve, bekomen.

[Zucht]

ZUCHT, in de spreekwijze ziekte of zucht, welke ik hier veel meer, dan elders, heb hooren gebruiken. Het is eigenlijk een pleonasmus: want dit zucht is het Hoogd. Sucht, hetwelk, even als het Goth. sauht en het Angel-Saks. suht, ziekte beteekent, hoezeer Junius, Gloss. Goth., zucht niet zoo zeer voor eene ziekte als wel voor eene zwakheid, eene kwijning, houde, en ziek en zuchtig overzette morbidus et languens. Wij hebben het nog over in geelzucht en waterzucht, de Duitschers ook nog in Miltsucht, Schwendsucht

{==709==} {>>pagina-aanduiding<<}
enz. In verouderde schrijvers vindt men suucte, van hetwelk zeer gemakkelijk ziekte heeft kunnen gemaakt worden. In het Oud-Friesch is het syochte, van het Angel-Saks. sioc, ziek.

[Zuchtig]

ZUCHTIG, voor togtig, blootgesteld aan windzuiging, windtrekking.

[Zueken]

ZUEKEN, voor zoeken, doch slechts onder het gemeen. Ondertusschen zoude deze uitspraak hare verdediging kunnen vinden in het gevoelen van hen, welke zoeken van ὅϰειν afleiden. Ook vindt men bij de oude Lexicographi zoo wel zuecken als verzuecken.

[Zuel of zuul]

ZUEL of ZUUL, voor zoel.

[Zuet]

ZUET, voor zoet. Men heeft hier de oude aan het Hoogduitsch komende uitspraak behouden: want ik vind in eene oude overzetting der Psalmen, door Huydecoper, Proeve, blz. 337, aangehaald, sueter boven honich ende zeem, en in de materie der sonden, door denzelfde aangehaald, Proeve, blz 420: O mijn zuete moeder, die mij mit moederliken borsten ghesoect hebste. Ook vindt men bij Kiliaan nog suet; men treft het ook aan in het Passionael, Somerstuck, fol. 201. Huygens legt in zijne klucht Trijntje Cornelis een Antwerpsch vrouwspersoon, 1. Bedr. 1. Uitk., in den mond:

‘Soo suet, soo nettekens was 't in da Waterlant.’ 


[Zuipen]

ZUIPEN. Aldus wordt in de Baronie van Breda genaamd eene soort van kandeel, aan de vrouwen,

{==710==} {>>pagina-aanduiding<<}
die eene kraamvrouw bezoeken in plaats van wijnkandeel voorgezet wordende. In de stad heet men het boeren-zuipe. Bij mij lijdt het geen twijfel, of dit zuipe, suipe, is hetzelfde als het Fransche soupe. Super is bij Ménage een woord, in sommige oorden van Frankrijk gebruikelijk voor humer, en wordt aldus nog te Troyes gebruikt; zie Grosley, Ephemerides Troyennes. De oorsprong is dezelfde als die van souper. Bij Verelius, in Ind., is suppa jusculum; en soupe, zegt Caseneuve, dat van het Hoogd. Supp komt. Bij Wachter vind ik: ‘Suppe, quatenus est verbale a supfen, sorbere, significat omne sorbile.’ Hiervan beteekende soupe oudtijds ook in het Fransch, gelijk le Duchat bewijst, geweekt, ingedoopt brood. In die beteekenis heeft Wachter het mede, zeggende: ‘Suppe, offa. Boxhorn, in Lex. ant. Brit., soppen, souben, offa. Proprie est omnis cibus humectatus, vel humectando coctus et cum jusculo adpositus.’ Souper is dan niet alleen supfen, sorbere, sorbillare, bij Somnerus, in zijn Dictionar. Anglosax., sipon, sypan, supan, maar ook offam capere.
Men ziet hieruit in het voorbijgaan, dat zuipen oorspronkelijk geene beteekenis ten kwade gehad heeft, gelijk hetzelve ook bij Kiliaan vertaald wordt sorbere, sorbillare; hoedanig ook supa bij Ihre in de eerste plaats wordt overgezet, en daarna door helluari, het sauffen der Duitschers. Dat ondertusschen ons zelfstandig naamwoord zuipe het echt Hollandsche woord voor kandeel is, blijkt uit Kiliaan, waar men vindt: kandeel, suypen, cyceon, miscellanea potio, sorbitio, sorbitium, cula, sorbillum; en op suypen, kandeel, cyceon, miscellanea potio. Vergelijk denzelfde

{==711==} {>>pagina-aanduiding<<}
in suype, sope, suipen, sorbere, suypen, suipdrank, sorbitio, suypen en suypelyck. In Friesland wordt karnemelk bij de boeren zuip genaamd, of, gelijk Kiliaan het heeft, soepen, hetwelk in Friesland botermelk is. In Gelderland is zuipen, ook boeren-zuipen geheeten, eene melkpap, uit melk met oud bier, meel en stroop zamengesteld. In Groningerland is zuipe een drank, gekookt van bier met brandewijn en dojers van eijeren, doormengd met suiker en kaneel. In de Bijbels, geprint bij Jacob van Liesvelt, leest men 2. Sam. 13: ‘Aldus ginc Amon liggen, ende maecte hem cranc, als die coninc hem nu quam besoecken, so sprac Amon totten coninc: Lieve laet mijn suster comen dat si mi een suypen of twee maecke. - Ende si nam meel ende mengdet ende soodt voor sinen ooghen, ende coocte hem een suypen.’ - Suipe hebben ook hier de Bijbels van W. Vorsterman en die gedrukt te Antwerpen bij Henrick Peetersen van Middelburg, 1541. De Bijbel van Luther heeft hier ein Gemüse. Hieruit blijkt, dat onze Staten-Bijbel hier dus, naar het schijnt, minder wel koecxkens heeft, ten zij men hierdoor, even als ook wel door offa, geweekte koekskens versta. Eenigzins beter heeft onze Fransche vertaling hier het woord bignet, hetwelk ook baignet geschreven wordt en thans meer algemeen in gebruik is voor koekskens, welke in boter, reuzel of olie gezoden en als het ware gedoopt zijn. In de spelling baignet is het
werkwoord baigner, baden, niet te miskennen.

[Zuiverheid]

ZUIVERHEID heb ik hier ook hooren bezigen in de beteekenis van kuischheid, welke het ook bij de ouden

{==712==} {>>pagina-aanduiding<<}
had. Het komt in dezelve bijna op elke bladzijde voor in het Passionael.

[Zulle]

ZULLE is een van die stopwoorden, welke hier in de gemeenzame verkeering veel gebruikt worden. Het is eigenlijk zultde, zooveel als zult gij het doen, zult gij het nakomen? De Heer Weiland, dit tusschenwerpsel in de Brabandsche streken mogelijk wel gehoord hebbende, schijnt het, doordien de Brabanders somtijds de z wat hard en bijna als de s uitspreken, voor sulle gehouden te hebben, en daaruit opgemaakt, dat sulle bij hen ook beste, lieve, waarde, beteekende, doch het is van geenen anderen aard, dan het hier even gebruikelijke hoorre, hoorde, hoort gij? witte, weet gij? en dergelijke pleonastische aanwendsels.

[Zulver]

ZULVER, voor zilver. Dat dit niet geheel en al eene verbastering is, blijkt uit het Saksische sulver, door Kiliaan aangehaald.

[Zweer]

ZWEER. Men zegt hier schele hoofdzweer voor schele hoofdpijn, het Lat. hemicrania, waarvan de Franschen migraine gemaakt hebben. Zweren was in de oude taal dolere, zie Huydecoper, op Stoke, 3. D. blz. 357, en Tuinman, Fakkel, op zweren. In den Bredaschen Almanak van 1664 vind ik onder de gezondheids lessen, getrokken uit eenen Almanak van 1252, op de maand December, onder anderen:

‘In Decembri so isset winter. 
So laet an dinen hovede blut; 
Dat is di weder dat hovet-swar gut.’ 

In het Passionael, Somerstuck, van 1489, fol. 147,

{==713==} {>>pagina-aanduiding<<}
a, leest men tantzweer voor tandpijn, en in het Winterstuck, fol. 185, b, hoeftzweer voor hoofdpijn.

[Zweijen]

ZWEIJEN, voor zwaaijen. Dat dit geene verbasterde uitspraak is, blijkt uit Vondels Joseph in Dothan, Rei van het 3. Bedrijf, alwaar de Engelen van Jozef zingen:

‘Zijn mont verstrecke een nieuwe maen; 
Zijn oogen op den gront gezoncken 
Twee starren, die den nacht ontvoncken; 
Het voorhoofd, daar de lock om zweit, 
Een zon, gekrult met majesteit 
Van zijzacht hair en blonde stralen; 
Wat schemering kan 't hier bij haelen, 
Des morgens vroeg, of 's avonts laet.’ 

en in Joseph in Egypten, 2. Bedr., waar Jozefs schoonheid beschreven wordt:

‘Men ziet het blonde hair, zijn locken, aertigh zweien 
En zwieren over neck en over schouders heen.’ 


[Zwerij]

ZWERIJ, voor verzwering, of ook wel voor eene eeuvoudige zweer.

[Zwevel]

ZWEVEL, voor zwavel. Kiliaan heeft het ook, doch Meyer telt het onder de verouderde woorden.

[Zwillen]

ZWILLEN, voor zwellen. Kiliaan heeft beiden swellen en swillen. Bij Otfrid., L. 3. C. 3. v. 53, vindt men suilit voor zwelt, en men treft zwillen ook nog bij latere Dichters van de 16. en 17. eeuw, Vondel, Huygens en anderen, ook buiten het rijm, aan. In het Oud-Friesch is het swila, in het Neder-Saks. swillen. Zie het Brem. Nieder-Sächs. Wôrterb. 4. Th.S. 1122.


{==714==} {>>pagina-aanduiding<<}

[Zwink]

ZWINK, voor zwenk, hetwelk noch bij Kiliaan, noch bij eenigzins latere schrijvers, als Brederode, Visscher en gelijktijdigen bekend is, welke altijd zwink schrijven. Zoo ook zwinken voor zwenken.

[Zwit]

ZWIT, door de hier zeer gewone verandering der ee in i, voor zweet. Ook in het Friesch wordt swit voor zweet gebruikt.

[Zwitten]

ZWITTEN, voor zweeten. In het Oud-Duitsch was het zwizzen.

[Zwonk]

ZWONK zegt men hier zoo wel, als zwink, voor zwenk omzwenking. B.v. Hij had het met een zwonk van het oog gezien. Dat het goed is, zie bij ten Kate, 1. Proef, blz. 574.

[Zij]

ZIJ. Ik zij, in den 1. persoon van den Ind. Praes. hoort men hier zeer dikwijls, voor ik ben. Zoo ook ze zinnen voor zij zijn, alsmede wij en zij bennen, en, doch zeldzamer, binnen, maar nooit, met eene verzachte uitspraak, wassen, ten ware bij van elders ingekomenen. In Groningerland zegt men nog zoo wel ik zin als ik bin. Ik zij, voor ik ben, komt voor in den eed van Weesmeesters te Breda: ‘dat ik d'officie van weesmeester en oppervoogt van de weeskinderen en andere personen na der ordonn. van mijnen genadigen van Nassau, als Heere van Breda onder voogdije off curatele gestelt sullen worden daartoe ick nu gecommitteerd sij enz.’ Mogelijk is zij nog al verdedigbaar, als een misschien verouderd praesens van het onregelmatige hulpwoord zijn.


{==715==} {>>pagina-aanduiding<<}

[Zijde]

ZIJDE. Zijde nemen, voor iemands zijde kiezen, partij trekken.

[Zijdhoudend]

ZIJDHOUDEND noemt men te Breda en in de Baronie zoodanige goederen, die, zoo bij aangaan van een huwelijk (zonder beding daartegen), als bij versterfenisse, aan dezelfde zijde blijven, van welke zij gekomen zijn. Op sommige plaatsen der Baronie zijn de goederen zijdhoudend, op sommige halfdeelig, op andere wederom gedeeltelijk zijdhoudend, gedeeltelijk halfdeelig. Zie voorts dit woord.

Bijvoegsels en verbeteringen.


Blz. 12, achter reg. 10 bij te voegen:

Uit het Passionael, Winterstuck, van 1489, fol. 167, c, blijkt, dat de exorcisatie ook plaats had bij de inzegening des huwelijks.

Blz. 14, achter reg. 18 bij te voegen:

AKKERMANNEKEN. Wanneer al de schoven op een akker gehokt zijn, d.i. tot hokken (bij rogge van zes schoven) gezet zijn, en er blijven nog eenige schoven over, maar niet genoeg, om een volledig hok te vormen, dan worden deze schoven afzonderlijk bijeengezet, en dit onvolledig hok heet het akkermanneken. De reden dezer benaming is mij onbekend. Zoude dezelve ook op dezelfde wijze gemeend worden, als aardmanneken, 'twelk men wel eens van iemand, die eene kleine gestalte heeft, zegt.


{==716==} {>>pagina-aanduiding<<}

Blz. 16, achter reg. 14 bij te voegen:

Ten bewijze, dat reeds van ouds al of de beteekenis had van als of, blijkt uit den Brieve daarmede Graaff Johan (van Nassau) vleent den poorteren ende gemeene ingesetene van Breda datsij haer bieren mogen brouwen sonder eenige gruyte off acchijse daar aff te geven, van 't jaar 1446, bij mij in handschrift berustende, in welken men leest: ‘en so wie de contrarie van eenig van de voors. puncten dede, en also dicke als hij daarinne bevonden sal werden, die sal van dien volcomen gruytgelt en acchijse moeten geven gelijk al off wij geen vrijhijt daar aff gegeven hadde.’ Men ziet, dat al of hier niet wel iets anders kan beteekenen, dan als of, welke beteekenis het ook heeft in de Ordonnantie ende Instructie, innehoudende den stijl ende maniere van procederen voor de Hooft ende Leen mitsgaders de Schepenbancken der stadt Breda, alwaar, art. XIV, voorkomt: ‘alle vonnissen.... sullen haer effect sorteren in alder voegen ende manieren, al oft die ware gewesen bij 't volle collegie.’

Blz. 18, reg. 4, bij te voegen:

Zoude dit amper ook betrekking hebben tot het oud Fransche ampere, door Roquefort, Supplém. au Gloss. de la Langue Romane, uitgelegd à côté, auprès, près?

Blz. 22, reg. 19, staat collis, lees: callis,

Blz. 23, achter reg. 4 te voegen:

BAAR. Dit woord gebruikt men elders alleen in de beteekenis van doodbaar of lijkbaar; hier dikwijls in de algemeene beteekenis van een werktuig om te dragen, berrie, burrie. Allen zijn afkomstig van het oude baren, beren, het tegenwoordige beuren.


{==717==} {>>pagina-aanduiding<<}

Blz. 32, achter reg. 7 te voegen:

BEGAAN hoort men hier somtijds voor begraven, ter begrafenis gaan; en geen wonder, daar men op begankenis zien kan, dat dit eene begrafenis beteekent, te meer daar het in den Teuthonista overgezet wordt exequias facere.

Blz. 35, achter reg. 20 te voegen:

Ik vermoed, dat in den Bijbel bij W. Vorsterman, van 1528, Proverb. 6, lett. d, in plaats van daartoe vergadert hē hi selve Leelicheijt, gelezen moete worden seelicheijt, omdat het aldaar in de kantteekening uitgelegd wordt door plaghe, en, in de Liesveltsche Bijbels, plaghe aldaar in den tekst zelven is opgenomen, zijnde het bekend, dat plaghe in de oude taal meestal pest beteekent, als de plaag of ellende bij uitnemendheid.

Blz. 42, reg. 22, staat: Caritate, lees: Caritaten,

Blz. 44, achter den laatsten regel te voegen:

BELAGCHELIJK wordt te Breda somtijds niet in eenen kwaden zin voor bespottelijk gebruikt, maar voor lachverwekkend.

Blz. 60, reg. 22, staat: gble ven lees: gebleven

Blz. 63, achter reg. 26 té voegen:

Van bezetting wordt gehandeld in art. 16, 20 en 31 van het Landrecht van Breda en in mijne M.M. Costumen aangaande de manier van procederen te Breda, alwaar eerst gehandeld wordt van procederen bij citatie, en vervolgens meer uitvoerig van procederen bij bezetting.

Blz. 65, achter reg. 20 te voegen:

BIEDIEF is een klein vogeltje, door de landlieden aldus genaamd, niet, gelijk van zelf spreekt, omdat

{==718==} {>>pagina-aanduiding<<}
het op de bijen, maar op de vliegen aast. Het is van eene bruinachtige kleur en zeer tam van aard, zoodat het zeer gemakkelijk zich gewent, om in opene huizen of schuren rond te vliegen, vooral wanneer het zich eene rijke vangst van vliegen aldaar belooft.

Aldaar, reg. 21, staat: in de Provincie Antwerpen, lees: aan de kanten van het Markiezaat van Bergen-op-Zoom,

Aldaar, achter reg. 27 te voegen:

Ook hier is te bier gaan in dien zin in gebruik. In Friesland heet het to bjear geân; zie Wassenbergh, Bijdr. tot den Frieschen tongval, 2. St. blz. 18. In Holland zegt men veel op een pintje gaan.

Blz. 79, achter reg. 16 te voegen:

BOORD, voor bord, eene plank. B.v. eene kast met vijf of zes boorden. Zie wijders Berd.

Blz. 80, achter reg. 25 te voegen:

BOTSEN, voor halve laarzen. Bekend is de boteschoen der ouden, welke gevoegelijk zoude kunnen toegepast worden op de schoenen der landlieden, welke tot over den enkel gaan, om door het slijk te kunnen waden. Vergelijk ten Kate, 2. Proeve, blz. 603, in boot.

Blz. 83, achter reg. 19 te voegen:

BREE-VEERTIEN, Ik heb voorheen hier veel de spreekwijze gehoord de bree-veertien uithangen of laten waaijen, in de beteekenis van vele en overdadige geldverteringen maken. Den oorsprong van dezelve heb ik niet kunnen navorschen, ten ware dezelve van de zeelieden mogte ontleend zijn, die, van eenen verkwister sprekende, misschien zeggen, dat hij de bree-veertien uithangt, d.i. eene breede vlag of

{==719==} {>>pagina-aanduiding<<}
eenen breeden wimpel van veertien ellen lengte laat waaijen, met zinspeling op de bekende bank, breeveertien genaamd.

Blz. 84, achter reg. 6 te voegen:

BREMSCHIJTER noemen de landlieden zeker klein vogeltje, niet omdat deszelfs uitwerpsel naar de bloem der brem gelijkt, maar omdat hetzelve veel op de brem gevonden wordt, zonder dat men mij heeft weten te zeggen, of het op de brem aze, schoon men zulks niet voor waarschijnlijk hield.

Blz. 91, achter reg. 24 te voegen:

Na het afdrukken van dit blad, heb ik in de belangrijke Verhandeling der Heeren Ypey en Feith over het Goorecht gevonden, dat de papieren bullen der Pausen, als van mindere waarde, chartae bullae genaamd werden, waarvan chartebelletje zoude afkomstig zijn. Mij kwam, dit lezende, in de gedachte, of dit ook op het hier behandelde bullen konde betrekking hebben.

Blz. 100, reg. 11, te voegen achter de woorden: van verwantschap.:

In het Hunsingo-Landregt, uitgave van 1679, leest men, art. 27: ‘Een richter mach geen richter wesen over zijn bloetsverwanten in de opgaende ende deel-gaende linije.’ Boek 2, art. 56, staat daelgaende linije.

Blz. 101, achter reg. 28 te voegen:

DAPPEN zeggen de bouwlieden om Breda niet alleen voor het maken van eenen kuil door de paarden, maar ook voor het maken van denzelven met menschenhanden; zie wijders Wachter, in tappen, 2. loco. In Groningerland is een taperig paard een paard, dat niet wil stilstaan.


{==720==} {>>pagina-aanduiding<<}

Blz. 106, achter reg. 27 te voegen:

In het Passionael, Winterstuck, van 1489, fol. 158, a, wordt deerne zelfs van eene koningsdochter gebezigd.

Blz. 118, achter reg. 20 te voegen:

Domphoorn komt voor onder anderen in den Bijbel bij W. Gailliaerdt, 1568, Exod. 25, vs. 38; lichtscheeren en̄ domphoornen van louteren goude.

Blz. 126, achter reg. 6 te voegen:

DRAF. In den draf zitten, voor in beslommering zitten, in verlegenheid zijn. Dat draf hier het grondsap of het vuil overschot van iets is, ziet ieder.

Blz. 137, achter reg. 17 te voegen:

Eenloopende luijden wordt zoo wel van het vrouwelijke als mannelijke geslacht gebezigd in het Tractaat van des Pastoirs rechten tusschen den Cureyt en Coster en Burgemeesteren der stad Breda, van 12 Jan. 1481, te vinden in de Oude keuren van Breda, bij mij in handschrift berustende.

Blz. 138, reg. 10. De woorden ‘te zijn’ worden uitgewischt.

Aldaar, achter reg. 22 te vroegen:

Eerine (eerene) vindt men in den Bijbel bij W. Gailliaerdt, van 1568, Exod. 27, v. 19: ‘Oock alle het gereetschap der wooninghe tot allerleij ampt, en alle sijne nagelen en alle de nagelen des Hofs zullen eerine zijn.’ De Staten-overzetting heeft koperen.

Blz. 139, achter reg. 26 te voegen:

Men spreekt het hier ook ekker uit, even als het Neder-Saks. äcker, 'twelk hetzelfde beteekent.

Blz. 159, achter reg. 13 te voegen:

Daar bij de Franschen de mars van eenen mast gabi genoemd wordt, zoude welligt iemand op de

{==721==} {>>pagina-aanduiding<<}
gedachte kunnen vallen, als of een zoodanige rondloopende bediende van de vischmarkt, als hier beschreven is, gabie heette, met toespeling op de mars van den mast, zooveel als ga, loop; dan, dewijl niet wij, voor zoo ver mij bekend is, van de Franschen eenige scheepswoorden overgenomen hebben, maar wel dezen zeer vele van ons, komt mij dit zeer onwaarschijnlijk voor.

Blz. 160, reg. 18 bij te voegen achter de woorden ‘te gebruiken’:

Men schijnt van hetzelve ook in het brouwen van bier gebruik gemaakt te hebben; althans vind ik in de Keuren en Costumen van Breda, van welke ik twee eensluidende handschriften bezit, fol. 167, bij elkander gevoegd worssche off bier off gijl. Dit worssche is bij Kiliaan overgezet decoctum, en gijl is hetzelfde als gagel, waarom ook hoppe en gagel te zamen gevoegd worden in de plaats door van Hasselt uit van Kinschot's Beschrijving van Oudewater aangehaald.

Blz. 172, reg. 13, staat: Ook wel wel - lees: Ook wel

Blz. 173, reg. 5, staat: gehuist - lees: gehuisd

Blz. 180, achter reg. 5 van ond. te voegen:

GELOS. Voor het lezen der voorwaarden van eenigen verkoop is de Notaris of Uitroeper te Breda gewoon te zeggen gelos mannen! Dit gelos beteekent aandacht (attentie), en komt van het bij Kiliaan gevonden wordende losen, in de beteekenis van auscultare, in het Hoogd. ook losen; zie Wachter, op lauschen, 2. loco. Van ons losen is waarschijnlijk het frequentativum luisteren gevormd. Dat het gebruik van 't woord gelos zeer oud is, blijkt uit art. 30 van den Ambachtsbrief der Vischkoopers te dezer stede, van den jare 1591, 'twelk aldus luidt: ‘Ende soo wanneer men afslaat, ende den Inmeester gelas geroe-
{==722==} {>>pagina-aanduiding<<}
pen heeft, sal een iegelijk gehouden zijn audientie te geven en stille te swijgen.’

Blz. 223, achter reg. 18 te voegen:

Hiertoe heeft betrekking de zinsnede uit den Gildenbrief voor de Kleedermakers der stad Breda, van 1592, alwaar, art. 9, gezegd wordt: ‘gelijk ook alle Borgeren ende Ingeseetene voorschreven op hunnen heert, binnens huys, allerhande oude werken daar geen elle of maat overgaat ende ook nieuwe werken, tot dreyvierendeel van een Bredaasche elle toe van elk stuks werk maar niet meer of daarover, ten ware dat nieuwe voederlaaken waere, bij eenen die 't sal believen, weder die in 't ambagt zij ofte niet, mogen doen werken.’ Alsmede het 1. artikel der additie op dezen brief van 9 Mei 1633.

Blz. 227, achter reg. 20 te voegen:

HAM is een gehucht onder Dongen; en onder Prinsenhage heeft men een gehucht, 'twelk Hambroek heet. Zie over dezen naam, zoo op zich zelven, als met een ander woord vereenigd, mijne Naamsuitgangen, blz. 53 en volgg.

Blz. 235, achter reg. 3 van onder te voegen:

HEEREN. Dit werkwoord wordt in de omstreken van Breda door de bouwlieden gebruikt voor het leven van zijne renten der dorpelingen en platten lands-bewoners, hetwelk in de steden rentenieren genoemd wordt. Heeren is ook hier den heer spelen, waarvan het spreekwoord: ‘als heeren boeren (d.i. zelve de bouwerij bestieren en uitoefenen), en boeren heeren (d.i. een heeren-leven leiden), is scha voor de hand.

Blz. 255, achter reg. 12 te voegen:

In mijn afschrift der Keuren van Breda, vind ik eene

{==723==} {>>pagina-aanduiding<<}
rubriek van Dingtalen en te hoot te wijsen, en onder dezelve de volgende artikels: ‘Item so wat saken dat schepenen van de dorpen van den Lande van Breda van nu voortaan te hoode wijsen sullen, deselve schepenen de saken moeten doen stellen in geschrifte, en dat parthijen laten hooren binnen den eerste genechte nadat sijt te hoode gewesen hebben en dan terstond toesluyten en zegelen en verwarent ter tijd toe dat zij beschreven worden van den Drossaart te hoode te comen, op de verbeurte van der hoocosten die gedaan sullen worden op den dagh dat die voors. schepenen alsulck vonnis te hoode brochten d'welck niet in geschrifte geset en ware also voorschreven staat.’ ‘Item om te schouwen den cost: van parthijen, so wat vonnis van nu voortaan te hoode gebracht wort, dat sal geschieden alleenlijk bij den schouteth off sijnen stadhoudere met twee schepenen sonder meer en op der parthijen cost.’ Hoot meen ik, dat alhier beteekent hoofd, en te hoode zoo veel als ter hoofdbanke.

Aldaar achter den laatsten regel te voegen:

In het Landrecht onderhouden binnen de stadt Breda van seer oude tijden tot op heden desen daghe den 1. October anno 1400, en daarna tot 1570, in handschrift bij mij berustende, luidt het eerste artikel: ‘Item Breda heeft een hooftbanck daarbij appel comen alle de bancken van de Dorpen 's Lands van Breda, die van Steenbergen, die van Eeckeren, onder de twee Heeren die van Merxem ende Schooten, die van Loenhoudt ende die van Oostmal.’ Het spreekt van zelve, dat, na het overgaan van Breda aan de Staatsche zijde, dit artikel grootendeels vervallen is.


{==724==} {>>pagina-aanduiding<<}

Blz. 258, achter reg. 18 te voegen:

Echter zeide men oudtijds ook hoorig en ongehoorig, voor obediens en inobediens.

Blz. 279, achter reg. 9 te voegen:

Hiervan het bekampen van akkerland, in het Landrecht van Hunsingo, blz. 108, uitg. 1679.

Blz. 288, achter reg. 11 te voegen:

Men vindt kemp voor kennip in de Ordonnantie voor de Cremers der stad Breda, van den jare 1447. Kiliaan heeft het ook. Doch in de Ordonnantie dier stad voor de Kraankinderen, van 1638, heet het campt, 'twelk eenigzins nader aan het Lat. cannabis komt.

Blz. 320, reg. 12, staat: van Oosten de Rruyn, lees:

van Oosten de Bruyn,

Blz. 321, achter reg. 22 te voegen:

Zonderling genoeg vindt men, in de Ordonnantie van Graaf Hendrik van Nassau van 27 December 1509, op het salaris van Schouth, Schepenen, Secretaris, Roedrager enz., de uitdrukking van sterffhuis houden, voor het houden van erfhuis bij eenen overledene.

Blz. 325, achter reg. 2 van onder te voegen:

KORE, core, d.i. keure, voor boete, komt voor in de Keuren van Breda: ‘Item in jaarmarcten sullen alle cramers ende marsmans staan jegens het kerkhoff op eene core van schell. 10.’ Van keure in deze beteekenis heeft men nog bekeuren, en in dien zin komt het meermalen in gen. Keuren voor.

Blz. 328, reg. 22, te voegen achter de woorden: ‘(treeft) crauwele. -’ In het Extract uit den Keurboeck der stad Breda van 't voordeel d'welck den langstlevende van huwelijks lieden te Breda is competerende, bij mij in handschrift berustende, vind ik onder het vóórdeel van den langstlevende ook opgeteld een craeffel, d.i. eene

{==725==} {>>pagina-aanduiding<<}
groote ijzeren vork, om het vleesch uit den ketel te nemen.

Blz. 331, achter den laatsten regel te voegen:

Na het drukken mijner aanteekeningen op het woord krikkemikken, dezelve herlezende, viel mij het woord kakkemik in, 'twelk ik mij herinner ergens ontmoet te hebben, zonder het te kunnen wedervinden, en dus in staat te zijn de beteekenis op te geven. Zoude het ook het hier aangevoerde kerkemikke, meerv. kerkemikken, zijn? In het Neder-Saksisch wordt de r in vele, vooral zamengestelde, woorden, weggelaten, waarvan ik elders eenige voorbeelden heb bijgebragt. Zoo zegt men, om bij kark, ons kerk, te blijven, in die taal, karspel en kaspel, voor karkspel, ons kerspel of karspel; kaspiel in plaats van karkspiel, van welk woord zie Martinius, in Parochia; de Oude Friesche Wetten, blz. 336; von Wicht, Oost-Fries. Landrecht, p. 874; de Nieuwe Bijdragen, 2. D. blz. 397; Tegenw. staat van Drenthe, 2. St. blz. 2; en 't Groningsche Genootschap, T. 1, p. 187, met welks gevoelen ik mij echter niet kan vereenigen.

Blz, 333, achter reg. 6 van onder te voegen:

De hier bedoelde plaats bij Breda heet eigenlijk, in het meervoud, de Krochten, en in oude stukken de Kruchten.

Blz. 339, achter reg. 2 te voegen:

KUIMEN, voor klagen, wordende zelfs somtijds deze woorden zamengevoegd, kuimen en klagen. Bij Kiliaan is het gemere.

Blz. 341, achter reg. 13 te voegen:

KWAK. Een kwak appelen, aardappelen enz., voor een hoop appelen enz.

Blz. 371, reg. 8, staat: lichrhorn - lees: lichrhourn


{==726==} {>>pagina-aanduiding<<}

Blz. 383, achter reg. 3 te voegen:

MET. Men hoort in deze streken, vooral naar den kant van 't Markiezaat van Bergen-op-Zoom, veel met iets verlegen zijn, in plaats van om iets verlegen zijn; b.v. ik ben met geld verlegen, d.i. ik heb geld noodig.

Blz. 385-387. De hier behandelde woorden meijen en meijer moeten blz. 381 achter het woord mei gelezen worden.

Blz. 433, achter reg. 25 te voegen:

Eenen bediende zijn oorlof geven, voor zijn afscheid geven, heb ik in oude stukken niet alleen in eenen goeden, maar ook in eenen kwaden zin, b.v. om wangedrag, gevonden.

Blz. 445, achter reg. 3 van onder te voegen:

Van paap had men het bijv. naamwoord papelijk, 'twelk ik in oude Bijbeluitgaven gevonden heb, en bij Jan van Heelu, Slag van Woeringen, vs 6033, uitgaaf van J.F. Willems. Bij Maerl., Sp. Hist. 1. P. 2. B. 1. K. 46 v. vindt men: ‘een pape die er op wilde mieken.’ Hier schijnt het een voorzegger, wigchelaar, te beteekenen, en deze kon tot het priesterdom behooren. Dan, volgens eene aanteekening van eenen mijner verstorvene vrienden, vindt men paap bij de ouden ook voor een groot, vermogend vorst, regter, wijze.

Blz. 449, reg. 3 van onder, staat: turfbrikken. Lees: turfbritten. (Brete, brette, britte is bij Kiliaan frustum sive pars cespitis.)

Blz. 458, reg. 2, achter het woord peilpaal te voegen:

Ook wordt het peil des vaatwerks in de Ordonnantie voor de Koopbrouwers der stad Breda, van 1561, de pegel genaamd.


{==727==} {>>pagina-aanduiding<<}

Blz. 461, achter reg. 3 te voegen:

Weinig in de Hagiologie ervaren, had ik het voorgaande ter nedergesteld, toen ik onlangs uit de nieuwsbladen bespeurde, dat de St. Philippus-dag, de naamdag van den Koning der Franschen, op den 1. Mei invalt, waaruit 't mij klaar en duidelijk werd, dat niet aan de Protestantsche maar aan de Roomsche bevolking dezer stad de beuaming van Philippus-hout moet worden toegeschreven.

Blz. 464, reg. 2, staat: ferocitas, lees: feracitas,

Blz. 481, achter reg. 1 te voegen. Dezelve worden reeds raaijmakers genaamd in den brief der regering van Breda van 3 Mei 1561, bij welken de kuipers van het gild derzelven en van eenige andere ambachten gescheiden worden.

Blz. 495, achter reg. 16 te voegen:

Het zelfst. naamw. ritsing komt voor in het 4. art. der additie op den Gildenbrief der wijnkoopers te Breda, van den jare 1702.

Blz. 526, achter reg. 2 te voegen:

In den geamplieerden Gildenbrief der schoenmakers te Breda van den jare 1590 leest men, art. 6: ‘ende gedurende den vrijdom derzelver (ledermarkten) zal een ieder desaangaande vrij sijn, ende sijn leeder moogen verkoopen tot sijn schoonsten.’

Blz. 545, achter reg. 2 van onder te voegen:

In het 8. art. van den Gildenbrief der Bierkruijers, van 1681, leest men: ‘Item sal ook niemant bevoegt weesen eenig bier-asijn te moogen werken uit kelders, oft pakhuijsen, als door bierkruijers alleen, sonder dat eenige slameurs, ofte andere weesende buiten het bierkruijers gilde daartoe sullen mogen werden geemploijeert.’


{==728==} {>>pagina-aanduiding<<}

Blz. 551, achter reg. 15 te voegen:

Bij nadere overweging zoude ik eerder denken, dat slip vangen betrekking hadde tot de spreekwijze slip bieden, bij Kiliaan overgezet cedere foro, fraudare creditores cum summa infamia; zoodat slip vangen beteekene niets van zijnen schuldenaar dan de gebodene slippe ontvangen. Ik vermoed evenwel, dat slip bieden niet altijd in eenen kwaden zin voor cedere bonis, of hetgeen men in de wandeling noemt inces nemen genomen is, maar ook voorheen beteekend heeft in 't algemeen afstand van zijn goed doen.

Blz. 557, achter reg. 11 te voegen:

SNAPPEN, voor schielijk en als ter loops iemand opvangen, om hem iets te zeggen. Bij Kiliaan is het intercipere, raptim prehendere. Van eene zaak wordt het hier ook wel eens gebruikt, en in dien zin is het bij hem corripere, celeriter rapere.

Blz. 604, achter reg. 5 te voegen:

Lijftucht leest men in het Hunsingo-Landrecht, 3. Boek, blz. 70 en volgg. der uitgave van 1679. Tuchtgebruik, d.i. togtgebruik, voor vruchtgebruik, wordt gevonden in de Ordonnantie op het weeshuis te Breda, art. 28, bij van Ghoor, Beschr. van Breda, blz. 117.

Blz. 633, achter den laatsten regel te voegen:

Den koop verdieren komt voor in mijne M.M. Costumen aangaande de manier van procederen van Breda.

Blz. 655, achter reg. 4 van onder te voegen:

In het Friesch is witta een band; zie de aanteekeningen op de Friesche Wetten, bl. 1.



Blz. 719, reg. 10. Ik ben onlangs onderrigt, dat het vogeltje, waarvan hier gesproken wordt, 't zelfde is, als de bastaard-nachtegaal.




